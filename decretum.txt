CONCORDIA DISCORDANTIUM CANONUM AC PRIMUM DE IURE NATURAE ET CONSTITUTIONIS (D.1 d.a.c.1) ¶ Humanum genus duobus regitur, naturali videlicet iure et moribus. Ius naturae est, quod in lege et evangelio continetur, quo quisque iubetur alii facere, quod sibi vult fieri, et prohibetur alii inferre, quod sibi nolit fieri. Unde Christus in evangelio: “Omnia quaecumque vultis, ut faciant vobis homines, et vos eadem facite illis. Haec est enim lex et prophetae.” Hinc Ysidorus in V libro Ethimologiarum ait: (D.1 c.1) DIVINAE LEGES NATURA, HUMANAE MORIBUS CONSTANT. Omnes leges aut divinae sunt aut humanae. Divinae natura, humanae moribus constant. Ideoque hae discrepant, quoniam aliae aliis gentibus placent. (§ 1) Fas lex divina est, ius lex humana. Transire per agrum alienum fas est, ius non est. (D.1 d.p.c.1) ¶ Ex verbis huius auctoritatis evidenter datur intelligi, in quo differant inter se lex divina vel humana, cum omne quod fas est nomine divinae vel naturalis legis accipiatur, nomine vero legis humanae mores iure conscripti et traditi intelligantur. (§ 1) Est autem ius generale nomen multas sub se species continens. Unde in eodem libro Ysidorus ait: 
(D.1 c.2) IUS GENUS, LEX AUTEM SPECIES EIUS EST. Ius generale nomen est. Lex autem iuris est species. Ius autem dictum quia iustum est. Omne autem ius legibus et moribus constat. (D.1 c.3) QUID SIT LEX. Lex est constitutio scripta. (D.1 c.4) QUID MOS. Mos autem longa consuetudo est de moribus tracta tantumdem. (D.1 c.5) QUID CONSUETUDO. Consuetudo autem est ius quoddam moribus institutum, quod pro lege suscipitur, cum deficit lex. (§ 1) Nec differt, an scriptura, an ratione consistat, quoniam et legem ratio commendat. (§ 2) Porro si ratione lex constat, lex erit omne, iam quod ratione constiterit, dumtaxat quod religioni congruat, quod disciplinae conveniat, quod saluti proficiat. (§ 3) Vocatur autem consuetudo, quia in communi est usu. (D.1 d.p.c.5) ¶ Cum itaque dicitur “non differt, utrum consuetudo scriptura vel ratione consistat”, apparet quod consuetudo partim est redacta in scriptis, partim moribus tantum utentium est reservata. Quae in scriptis redacta est, constitutio sive ius vocatur. Quae vero in scriptis redacta non est, generali nomine consuetudo videlicet appellatur. 
(§ 1) Est et alia divisio iuris, ut in eodem libro testatur Ysidorus ita dicens: (D.1 c.6) Ius aut naturale est aut civile aut gentium. (D.1 c.7) Ius naturale est commune omnium nationum, eo quod ubique instinctu naturae, non constitutione aliqua habetur, ut viri et feminae coniunctio, liberorum successio et educatio, communis omnium possessio et omnium una libertas, acquisitio eorum quae caelo, terra marique capiuntur. Item depositae rei vel commendatae pecuniae restitutio, violentiae per vim repulsio. (§ 1) Nam hoc aut si quid huic simile est numquam iniustum, set naturale aequumque habetur. (D.1 c.8) QUID IUS CIVILE. Ius civile est quod quisque populus vel civitas sibi proprium humana divinaque causa constituit. (D.1 c.9) QUID IUS GENTIUM. Ius gentium est sedium occupatio, aedificatio, munitio, bella, captivitates, servitutes, postliminia, federa pacis, induciae, legatorum non violandorum religio, conubia inter alienigenas prohibita. (§ 1) Hoc inde ius gentium appellatur, quia eo iure omnes fere gentes utuntur. (D.1 c.10) QUID IUS MILITARE. Ius militare est belli inferendi solempnitates, federis faciendi nexus, signo dato egressio in hostem vel commissio. Item signo dato receptio. Item flagitii 3 ius – 12 habetur Isidorus Hispalensis, Etymologiae 5.4.1-2 (ed. Lindsay, 24-8) 14 Ius – 15 constituit Isidorus Hispalensis, Etymologiae 5.5 (ed. Lindsay, 9-10) 17 Ius – 21 utuntur Isidorus Hispalensis, Etymologiae 5.6 (ed. Lindsay, 11-15). 23 Ius – 4: 5 portio Isidorus Hispalensis, Etymologiae 5.7.1-2 (ed. Lindsay 16-22). Aa Bc P Gw Bi Bm Cd Er Mv Mw Pb Pf Py Va 3 ius – est om. Bc ius Bc: rubricam quid ius naturale praem. AaacP: que 
militaris disciplina, si locus deseratur. Item stipendiorum modus, dignitatum gradus, praemiorum honor, veluti cum corona vel torques donantur. Item predae decisio et pro personarum qualitatibus et laboribus iusta divisio ac principis portio. (D.1 c.11) IUS PUBLICUM. Ius publicum est in sacris et sacerdotibus et magistratibus. (D.1 c.12) QUID IUS QUIRITUM. Ius Quiritum est proprie Romanorum, quod nulli tenent nisi Quirites, id est Romani. (§ 1) In quo agitur de legitimis hereditatibus, de curationibus, de tutelis, de usucapionibus, quae iura apud nullum alium populum repperiuntur, set propria sunt Romanorum et in eos solos constituta. (D.2 d.a.c.1) Constat autem ius Quiritum ex legibus et plebiscitis et senatusconsultis et constitutionibus principum et edictis sive prudentium responsis. (D.2 c.1) QUID SIT LEX. Lex est constitutio populi, qua maiores natu simul cum plebibus aliquid sanxerunt. (D.2 c.2) QUID PLEBISCITUM. Plebiscita sunt, quae plebes tantum constituunt et vocantur plebiscita, quod ea plebs sciat vel quod sciscitatur et rogat, ut fiat. 
Senatus consultum est quod tantum senatores populis consulendo decernunt. (D.2 c.4) QUID CONSTITUTIO VEL EDICTUM. Constitutio vel edictum est quod rex vel imperator constituit vel edidit. (D.2 c.5) QUAE SINT RESPONSA PRUDENTUM. Responsa sunt quae iuris consulti respondere dicuntur consulentibus. Unde et responsa Pauli dicta sunt. Fuerunt enim quidam prudentes et arbitri equitatis, qui institutiones civilis iuris compositas ediderunt, quibus dissidentium lites contentionesque sopirent. (D.2 c.6) QUAE SINT ETIAM TRIBUNICIAE LEGES VEL CONSULARES. Quaedam etiam leges dicuntur ab his, qui condiderunt, ut consulares, tribuniciae, Iuliae, Corneliae. Nam et sub Octaviano Cesare subfecti consules Papius et Pompeius legem tulerunt, quae a nominibus eorum appellatur Papia Pompeia continens patrum premia pro suscipiendis liberis. Sub eodem quoque imperatore Falcidius tribunus plebis legem fecit, ne quis plus extraneis testamento legaret, quam ut quarta pars superesset heredibus, ex cuius nomine lex Falcidia nominata est. (D.2 c.7) QUID SIT LEX SATIRA. Satira vero lex est, quae de pluribus simul rebus eloquitur, dicta a copia rerum et quasi a saturitate. Unde et satiram scribere est poemata varia condere, ut Oratii, Iuvenalis et Persii. 1 consultum – 2 decernunt Isidorus Hispalensis, Etymologiae 5.12 (ed. Lindsay 14-15). 4 Constitutio – 5 edidit Isidorus Hispalensis, Etymologiae 5.13 (ed. Lindsay 16-17). 7 responsa – 11 sopirent Isidorus Hispalensis, Etymologiae 5.14 (ed. Lindsay 18-22). 14 Quaedam – 22 est Isidorus Hispalensis, Etymologiae 5.15.1-2 (ed. 
(D.2 c.8) QUAE SINT RODIAE LEGES. Rodiae leges navalium commerciorum sunt, ab insula Rodo cognominatae, in qua antiquitus mercatorum usus fuit. (D.3 d.a.c.1) ¶ Omnes hae species secularium legum partes sunt. Set quia constitutio alia est civilis, alia ecclesiastica. Civilis vero forense vel civile ius appellatur. Quo nomine ecclesiastica constitutio appellatur videamus. (§ 1) Ecclesiastica constitutio canonis nomine censetur. Quid autem canon sit Ysidorus in vi libro Ethimologiarum declarat dicens: (D.3 c.1) QUID SIT CANON. Canon graece, latine regula nuncupatur. (D.3 c.2) UNDE REGULA DICATUR. Regula dicta est eo quod recte ducit nec aliquando aliorsum trahit. Alii dixerunt regulam dictam vel quod regat vel normam recte vivendi prebeat vel quod distortum pravumque est corrigat. (D.3 d.p.c.2) ¶ Porro canonum alii sunt decreta pontificum, alii statuta conciliorum. Conciliorum vero alia sunt universalia, alia provincialia. Provincialium alia celebrantur auctoritate Romani pontificis presente videlicet legato sanctae Romanae ecclesiae, alia vero auctoritate patriarcharum vel primatum vel metropolitanorum eiusdem provinciae. Hec quidem de 
fieri, prohibere quod malum est fieri, permittere vel licita, ut premium petere vel quaedam illicita, ut dare libellum repudii, ne fiant graviora. Unde in eodem libro Ysidorus scribit dicens: (D.3 c.4) QUID SIT OFFICIUM LEGUM. Omnis autem lex aut permittit aliquid, ut vir fortis petat premium; aut vetat, ut sacrarum virginum nuptias nulli petere liceat; aut punit, ut qui cedem fecerit, capite plectatur. Eius enim premio aut pena vita moderatur humana aut precipit, ut “Diliges Dominum Deum tuum.” (D.4 d.a.c.1) ¶ Causa vero constitutionis legum est humanam coercere audaciam et nocendi facultatem refrenare, sicut in eodem libro Ysidorus testatur dicens: (D.4 c.1) QUARE LEGES SINT FACTAE. Factae sunt autem leges, ut earum metu humana coerceatur audacia, tutaque sit inter improbos innocentia et in ipsis improbis formidato supplitio refrenetur nocendi facultas. (D.4 d.p.c.1) ¶ Preterea in ipsa constitutione legum maxime qualitas constituendarum est observanda, ut contineant in se honestatem, iustitiam, possibilitatem, convenientiam et cetera, quae in eodem libro Ysidorus enumerat dicens: (D.4 c.2) QUALIS DEBEAT ESSE LEX. Erit autem lex honesta, iusta, possibilis, secundum naturam, secundum consuetudinem patrie, loco temporique conveniens, necessaria, utilis, manifesta 10 Luc. 10:27 Deut. 6:5 6 Omnis – 10 humana Isidorus Hispalensis, Etymologiae 5.19 (ed. Lindsay 19-23). 15 Factae – 18 facultas Isidorus Hispalensis, Etymologiae 5.20 (ed. Lindsay 24-27). 25 Erit – 8: 3 conscripta Isidorus Hispalensis, Etymologiae 5.21 (ed. Lindsay 1-6). Ivo, Decretum 
quoque, ne aliquid per obscuritatem in captionem contineat, nullo privato commodo, set pro communi civium utilitate conscripta. (D.4 d.p.c.2) ¶ Ideo autem in ipsa constitutione ista consideranda sunt, quia cum leges institute fuerint, non erit liberum iudicari de ipsis, set oportebit iudicare secundum ipsas. Unde Augustinus ait in libro de vera religione: (D.4 c.3) DE LEGIBUS TUNC EST IUDICANDUM, CUM INSTITUUNTUR, NON CUM INSTITUTE FUERINT. In istis temporalibus legibus, quamquam de his homines iudicent, cum eas instituunt, tamen cum fuerint institute ac firmate, non licebit iudici de ipsis iudicare, set secundum ipsas. (D.4 d.p.c.3) ¶ Leges instituuntur, cum promulgantur, firmantur, cum moribus utentium approbantur. Sicut enim moribus utentium in contrarium nonnulle leges hodie abrogate sunt, ita moribus utentium leges ipse confirmantur. Unde illud Telesphori papae (quo decrevit, ut clerici generaliter a quinquagesima propositum ieiunandi susciperent) quia moribus utentium approbatum non est, aliter agentes transgressionis reos non arguit. (D.4 d.p.c.5) Quod similiter de eo capitulo est intelligendum, quod beatus Gregorius Augustino 
(D.4 c.6) A QUINQUAGESIMA IEIUNANDI PROPOSITUM SUMANT, QUOS ECCLESIASTICI GRADUS DIGNITAS EXORNAT. Denique sacerdotes et diaconi et reliqui, quos dignitas ecclesiastici gradus exornat, a quinquagesima propositum ieiunandi suscipiant, quo et aliquid ad pensum sanctae institutionis adiiciant, et eorum, qui in laicali ordine consistunt, observantiam sicut loco, ita religione precellant. (§ 1) De ipsa vero die dominica hesitamus, quidnam dicendum sit, cum omnes laici et seculares illa die plus solito et ceteris diebus accuratius cibos carnium appetant, et nisi nova quadam aviditate usque ad medias noctes se ingurgitent, non aliter se huius sancti temporis observationem suscipere putant, quod utique non rationi, set voluptati, immo cuidam cecitati mentis ascribendum est. Unde nec a tali consuetudine averti possunt et ideo cum venia suo ingenio relinquendi sunt, ne forte peiores existant, si a tali consuetudine prohibeantur. Ut enim ait Salomon: “Qui multum emungit, elicit sanguinem.” Et post pauca. (§ 2) Par autem est, ut qui his diebus a carne animalium abstinemus, ab omnibus quoque, quae sementivam trahunt originem carnis, ieiunemus, a lacte videlicet, caseo et ovis. Et post pauca. (§ 3) Ceterum piscium esus ita Christiano relinquitur, ut hoc ei infirmitatis solatium, non luxurie pariat incendium. Denique qui a carne abstinet, nequaquam sumptuosiora marinarum beluarum convivia preparet. (§ 4) Vinum ergo ita bibere permittimur, ut ebrietatem omnino fugiamus. Alioquin restat, ut omnia, quae corpori libent, similiter faciamus. (D.4 d.p.c.6) ¶ Haec etsi legibus constituta sint, tamen quia communi usu approbata non sunt, se non observantes transgressionis non arguunt. Alioquin his non obedientes proprio privarentur honore, cum illi, qui 
sacris nesciunt obedire canonibus, penitus officio iubeantur carere suscepto, nisi forte quis dicat hec non decernendo esse statuta, set exhortando conscripta. Decretum vero necessitatem facit, exhortatio autem liberam voluntatem excitat. (D.5 d.a.c.1) Haec quae de privilegiis et ceteris infra positis scripta sunt, tam secularibus quam ecclesiasticis legibus conveniunt. Nunc ad differentiam naturalis iuris et ceterorum revertamur. (§ 1) Naturale ius inter omnia primatum obtinet et tempore et dignitate. Cepit enim ab exordio rationalis creature nec variatur tempore, set immutabile permanet. (§ 2) Set cum naturale ius lege et evangelio supra dicatur esse comprehensum, quaedam autem contraria his, quae in lege statuta sunt, nunc inveniantur concessa, non videtur ius naturale immutabile permanere. In lege namque precipiebatur, ut mulier, si masculum pareret XL, si vero feminam, octoginta diebus a templi cessaret ingressu. Nunc autem statim post partum ecclesiam ingredi non prohibetur. Item mulier, quae menstruam patitur, ex lege immunda reputabatur; nunc autem nec ecclesiam intrare nec sacre communionis misteria percipere, sicut illa, quae parit, vel illud, quod gignitur, nec statim post partum baptizari prohibetur. Unde eidem Augustino Gregorius scribit dicens: (D.5 c.2) MULIER ENIXA GRATIAS ACTURA ECCLESIAM 
itaque enixam mulierem prohibemus intrare ecclesiam, ipsam ei penam vertimus in culpam. (D.5 c.3) Item. MULIEREM ENIXAM VEL QUOD AB EA GENITUM FUERIT EADEM HORA NICHIL PROHIBET BAPTIZARI. Baptizari autem vel enixam mulierem vel hoc quod genuerit, si periculo mortis urgetur, vel ipsa hora eadem qua gignit vel eadem, qua natum est id quod gignitur, nullo modo prohibetur, ne dum adhuc tempus ad prebendum redemptionis misterium queritur, interveniente paululum mora inveniri non valeat, qui redimatur. (D.5 c.4) Item. ANTEQUAM PUER ABLACTETUR VEL MATER PURIFICETUR, AD EIUS CONCUBITUM VIR NON ACCEDAT. Ad eius vero concubitum vir suus accedere non debet, quousque qui gignitur ablactetur. Si autem filios suos ex prava consuetudine aliis ad nutriendum tradunt, nisi purgationis tempus transierit, viris suis non debent admisceri. Quippe et sine partus causa cum in menstruis consuetis detinentur, viris suis misceri prohibentur, ita ut morte lex sacra feriat, si quis vir ad menstruam mulierem accedat. (§ 1) quae tamen mulier, dum consuetudine menstruam patitur, prohiberi ecclesiam intrare non debet, quia ei nature superfluitas in culpam reputari non valet, et per hoc, quod invita patitur, iniustum est, ut ecclesiae ingressu privetur. Novimus namque, quod mulier, quae fluxum patiebatur sanguinis, post tergum Domini humiliter veniens vestimenti eius fimbriam tetigit, atque 6 Baptizari – 12 redimatur Gregorius I, Ep. 11.56a (JE 1843; J3 2970) 8 (ed. Ewald, MGH Epp. 2.338.27-339.2). Ivo, Decretum 1.62; *Coll. Trip. 1.57(55).71; Panormia 1.22. 16 Ad – 12: 4 intrare Gregorius I, Ep. 
ab ea statim sua infirmitas recessit. Si ergo in fluxu sanguinis posita laudabiliter potuit Domini vestimentum tangere, cur quae menstruam patitur sanguinis, ei non liceat ecclesiam intrare? Si enim ea bene presumpsit, quae vestimentum Domini in languore posita tetigit, quod uni persone infirmanti conceditur, cur non concedatur cunctis mulieribus, quae nature sue vitio infirmantur? (§ 2) Sancte autem communionis misterium in eisdem diebus percipere non debet prohiberi. Si autem ex veneratione magna percipere non presumit, laudanda est, set si perceperit, non est iudicanda. Bonarum quippe mentium est etiam ibi culpas suas agnoscere, ubi culpa non est, quia sepe sine culpa agitur, quod venit ex culpa. Unde etiam cum esurimus, sine culpa comedimus, quibus ex culpa primi hominis factum est, ut esuriamus. (D.6 d.p.c.3) ¶ His ita respondetur: In lege et evangelio naturale ius continetur. Non tamen quaecumque in lege et evangelio inveniuntur naturali iuri coherere probantur. Sunt enim in lege quaedam moralia, ut “non occides” et cetera, quaedam mistica, utpote sacrificiorum precepta et alia his similia. Moralia mandata ad naturale ius spectant atque ideo nullam mutabilitatem recepisse monstrantur. Mistica vero quantum ad superficiem a naturali iure probantur aliena, quantum ad moralem intelligentiam inveniuntur sibi annexa. Ac per hoc, etsi secundum superficiem videantur esse mutata, tamen 
propter hominum raritatem fere videatur exstinctum, postea a tempore Nemroth reparatum sive potius immutatum existimatur, cum ipse simul cum aliis alios cepit opprimere. Alii sua imbecillitate eorum dicioni ceperunt esse subiecti, unde legitur de eo: “Cepit Nemroth esse robustus venator coram Domino,” id est hominum expressor et exstinctor, quos ad turrem edificandam allexit. (D.7 d.a.c.1) Ius autem constitutionis cepit a iustificationibus, quas Dominus tradidit Moysi dicens: “Si emeris servum ebreum” et cetera. Unde Ysidorus in v libro Ethimologiarum ait: (D.7 c.1) DE CONDITORIBUS LEGUM. Moyses gentis Hebree primus omnium divinas leges sacris litteris explicavit. Foroneus rex Grecis primus leges iudiciaque constituit. Mercurius Trismegistus primus leges Egyptiis tradidit. Solon primus leges Atheniensibus dedit. Ligurgus primus Lacedemonibus iura ex Apollinis auctoritate confinxit. Numa Pompilius, qui Romulo successit in regno, primus leges Romanis edidit. Deinde cum populus seditiosos magistratus ferre non posset, decemviros legibus scribendis creavit, qui leges ex libris Solonis in Latinum sermonem translatas xii tabulis exposuerunt. (D.7 c.2) NOMINA EORUM, QUI LEGES XII TABULARUM EXPOSUERUNT. Fuerunt autem hii Appius Claudius, Genutius, Veterius, Iulius, Manilius, Sculpitius, Sextius, Curatius, 5 – 6 Gen. 10.8-9. 10 – 11 Ex. 21:2 6 id – 8 allexit Glossa ord. ad Gen. 10:9 (ed. Rusch, 1480, b3va); cf. Alcuinus, Interrogationes et responsiones in Genesim, interr. 145, ed. PL 100.532D. 14 Moyses – 24 exposuerunt Isidorus Hispalensis, 
Romedius, Postomius. Hii decemviri legum conscribendarum electi sunt. Leges autem redigere in libris primus consul Pompeius instituere voluit, set non perseveravit obtrectatorum metu. Deinde Cesar cepit id facere, set ante interfectus est. Paulatim autem antiquae leges vetustate atque incuria obsoleverunt, quarum etsi iam nullus est usus, notitia tamen necessaria videtur. Novae a Constantino Cesare ceperunt et reliquis succedentibus, erantque permixtae et inordinatae. Postea Theodosius minor Augustus ad similitudinem Gregoriani et Hermogeniani codicem factum constitutionum a Constantini temporibus sub proprio cuiusque imperatoris titulo disposuit, quem a suo nomine Theodosianum vocavit. (D.8 d.a.c.1) ¶ Differt etiam ius nature a consuetudine et constitutione. Nam iure nature sunt omnia communia omnibus, quod non solum inter eos servatum creditur, de quibus legitur: “Multitudinis credentium erat cor unum et anima una” et cetera, verum etiam ex precedenti tempore a philosophis traditum invenitur. Unde apud Platonem illa civitas iustissime ordinata traditur, in qua quisque proprios nescit affectus. Iure vero consuetudinis vel constitutionis hoc meum est, illud vero alterius. Unde Augustinus ait super Iohannem: (D.8 c.1) IURE DIVINO OMNIA SUNT COMMUNIA OMNIBUS. IURE VERO CONSTITUTIONIS HOC MEUM, ILLUD 
regum. Unde quisque possidet, quod possidet? Nonne iure humano? Nam iure divino “Domini est terra et plenitudo eius.” Pauperes et divites Dominus de uno limo fecit, et pauperes et divites una terra subportat. Iure ergo humano dicitur: “hec villa mea est, hec domus mea est, hic servus meus est.” Iura autem humana iura imperatorum sunt. Quare? Quia ipsa iura humana per imperatores et reges seculi Deus distribuit generi humano. Item. (§ 1) Tolle iura imperatoris et quis audet dicere: “hec villa mea est, meus est iste servus, mea est hec domus”? Si autem, ut teneantur ista ab hominibus, regum iura fecerunt, vultis recitemus leges, ut gaudeatis? Item. (§ 2) Relegantur leges, ubi manifeste preceperunt imperatores, eos qui preter ecclesiae catholice communionem usurpant sibi nomen Christianum nec volunt in pace colere pacis auctorem, nichil nomine ecclesiae audeant possidere. (§ 3) Set dicitis quid nobis et imperatori? Set ut iam dixi, de iure humano agitur. Apostolus voluit serviri regibus, voluit honorari reges et dixit: “Regem reveremini.” Noli dicere: “Quid mihi et regi?” Quid tibi ergo et possessioni? Per iura regum possidentur possessiones. Dixisti “Quid mihi et regi?” Noli dicere possessiones tuas, quia ipsa iura renuntiasti humana, quibus possessiones possidentur. (D.8 d.p.c.1) ¶ Dignitate vero ius naturale similiter prevalet consuetudini et constitutioni. Quaecumque enim 7 – 8 Ps. 23:1 I Cor. 10:26 3 cf. Gen. 2:7 19 I Petr. 2.17 3.194; *Coll. Trip. 3.3.26; Panormia 2.63. Quo – 13 humano Augustinus, In Iohannis Evangelium tractatus 6.25 (ed. Willems CCSL 36.66.14-23). 8 Tolle – 17 gaudeatis Ibid. (ed. 66.28-31) 12 Relegantur – 16: 2 possidentur Ibid. 6.25-26 (ed. 66.33-67.7) Aa Bc P Gw Bi Er Mk Mv Mw Py 20 dicere Mw] 29 scripturis AaBcacP Rom. Trip. orig.: scripturis divinis 
vel moribus recepta sunt, vel scriptis comprehensa, si naturali iuri fuerint adversa, vana et irrita sunt habenda. Unde Augustinus ait Confessionum libro ii: (D.8 c.2) ADVERSUS NATURALE IUS NULLI QUICQUAM AGERE LICEAT. Quae contra mores hominum sunt flagitia, pro morum diversitate sunt vitanda, ut pactum inter se gentis aut consuetudine civitatis vel lege firmatum nulla civis aut peregrini libidine violetur. Turpis enim omnis pars universo suo non congruens. (§ 1) Cum autem Deus aliquid contra morem aut pactum quorumlibet iubet, etsi numquam ibi factum est, faciendum est, etsi omissum, instaurandum, etsi statutum non erat, instituendum est. (§ 2) Si enim regi licet in civitate, cui regnat, iubere aliquid, quod neque ante ipsum quisquam nec ipse umquam iusserat et non contra societatem civitatis eius obtemperatur, immo contra societatem non obtemperatur (generale quippe pactum est societatis humane, obtemperare regibus suis) quanto magis Deo regnatori universe creature sue ad ea quae iusserit sine dubitatione serviendum est? Sicut enim in potestatibus societatis humane maior potestas minori ad obediendum preponitur, ita Deus omnibus. (D.8 c.3) Item Nicolaus Higmaro Remensi archiepiscopo. 
in privilegiorum ius ab impiis assumitur, et incipiunt prevaricationes et varie presumptiones celerrime non compresse pro legibus venerari et privilegiorum more perpetuo celebrari. (D.8 c.4) Item Augustinus de unico baptismo libro II. VERITATI ET RATIONI CONSUETUDO EST POSTPONENDA. "Veritate manifestata cedat consuetudo veritati”: plane quis dubitet veritati manifestate consuetudinem cedere? Item: “Nemo consuetudinem rationi et veritati preponat, quia consuetudinem ratio et veritas semper excludit”. (D.8 c.5) Item Gregorius VII Guimundo Aversano episcopo. QUAELIBET CONSUETUDO VERITATI EST POSTPONENDA. Si consuetudinem fortassis opponas, advertendum est quod Dominus dicit: “Ego sum veritas.” Non dixit: “Ego sum consuetudo”, set “veritas.” (§ 1) Et certe, ut beati Cipriani utamur sententia, quaelibet consuetudo, quantumvis vetusta, quantumvis vulgata, veritati est omnino postponenda, et usus, qui veritati est contrarius, est abolendus. (D.8 c.6) Item Augustinus in libro de baptismo parvulorum. 8 Ioh. 14.6 171 Joh. 14:6 8 Veritate – 14 excludit Ivo, Decretum 4.208; *Coll. Trip. 3.7.8; Panormia 2.165.2 Veritate – 12 cedere Augustinus, De baptismo 3.6.9 (ed. Petschenig, CSEL 5.203.18-19). Veritate – veritati Sententiae episcoporum LXXXVII (Conc. Carthaginense a. 256) 30 (ed. Diercks, CCSL 
VERITATE REVELATA CONSUETUDINEM SIBI CEDERE OPORTET. Qui contempta veritate presumit consuetudinem sequi aut circa fratres invidus est et malignus, quibus veritas revelatur, aut circa Deum ingratus est, inspiratione cuius ecclesia eius instruitur. Nam Dominus in evangelio: “Ego sum,” inquit, “veritas.” Non dixit: “Ego sum consuetudo.” Itaque veritate manifestata cedat consuetudo, revelatione igitur facta veritatis cedat veritati, quia et Petrus, qui circumcidebat, cessit Paulo veritatem predicanti. Igitur cum Christus veritas sit, magis veritatem quam consuetudinem sequi debemus, quia consuetudinem ratio et veritas semper excludit. (D.8 c.7) Idem in libro IIII de baptismo. CONSUETUDO FRUSTRA RATIONI OPPONITUR. “Frustra,” inquit, “quidam, qui ratione vincuntur, consuetudinem nobis obiciunt, quasi consuetudo maior sit veritate aut non sit in spiritualibus sequendum, quod melius est a Spiritu sancto revelatum.” Hoc plane verum est, quia ratio et veritas consuetudini preponenda est. Set si consuetudini veritas suffragatur, nichil oportet firmius retineri. (D.8 c.8) Item Ciprianus. 
RATIONEM CONSUETUDO IMPEDIRE NON DEBET. Consuetudo, quae apud quosdam irrepserat, impedire non debet, quo minus veritas prevaleat et vincat. Nam consuetudo sine veritate vetustas erroris est. Propter quod relicto errore sequamur veritatem scientes, quia et apud Esdram veritas vicit, ut scriptum est: “Veritas valet et invalescit in eternum et vivit et obtinet in secula seculorum.” Idem. Ignosci potest simpliciter erranti, sicut de se ipso dicit beatus Paulus apostolus: “Qui primo fui blasphemus, persecutor et iniuriosus, set misericordiam merui, quia ignorans feci.” Post inspirationem vero et revelationem factam, qui in eo quod erraverat perseverat, prudens et sciens iam non in venia ignorantie peccat. Presumptione enim atque obstinatione quadam nititur, cum ratione superetur. (D.8 d.p.c.9) ¶ Liquido igitur apparet, quod consuetudo naturali iuri postponitur. (D.9 d.a.c.1) Quod autem constitutio naturali iuri cedat multiplici auctoritate probatur. Ait enim Augustinus ad Bonifacium: (D.9 c.1) LEGES PRINCIPUM NATURALI IURI PREVALERE NON DEBENT. (§1) Quicumque legibus imperatorum, quae pro Dei veritate feruntur, obtemperare non vult, acquirit grande supplicium. Quicumque ergo legibus imperatorum, quae contra Dei voluntatem feruntur, obtemperare non vult, acquirit grande premium. (D.9 c.3) Idem in prologo libri tercii de Trinitate. SCRIPTURIS CANONICIS TRACTATORUM LITTERE DESERVIUNT. Noli meis litteris quasi canonicis scripturis inservire. Set in illis et quod non credebas cum inveneris, 7 – 9 III Ezrae 4:38 10 – 12 I Tim. 1:13 
incunctanter crede: in istis autem, quod certum habebas, nisi certum intellexeris, noli firme tenere. (D.9 c.4) Idem ad Vincentium Victorem libro II. IN OPUSCULIS TRACTATORUM MULTA CORRIGENDA INVENIUNTUR. Negare non possum, nec debeo, sicut in ipsis maioribus, ita multa esse in tam multis opusculis meis, quae possunt iusto iudicio et nulla temeritate culpari. (D.9 c.5) Idem ad Ieronimum, epistola octava. IN SCRIPTURIS CANONICIS MENDACIA NON ADMITTUNTUR. Ego solis eis scriptorum, qui iam canonici appellantur, didici hunc timorem honoremque referre, ut nullum eorum scribendo errasse audeam credere, aut si aliquid in eis offendero, quod videatur contrarium veritati, nichil aliud quam vel mendosum esse codicem, vel non esse assecutum interpretem, quod dictum est, vel me minime intellexisse, non ambigam. Alios autem ita lego, ut quantalibet sanctitate doctrinaque polleant, non ideo verum putem, quia ita ipsi senserunt, set quia michi per alios auctores, vel canonicas vel probabiles rationes, quod a vero non abhorreat, persuadere potuerunt. (D.9 c.7) Idem in epistola prima ad Ieronimum. NICHIL AUCTORITATIS CANONICIS SCRIPTURIS 
LITTERIS OMNIUM EPISCOPORUM SACRA SCRIPTURA PREPONATUR. Quis nesciat sanctam scripturam canonicam, tam veteris quam novi testamenti, certis terminis suis contineri, eamque posterioribus omnibus episcoporum litteris ita preponi, ut de illa omnino dubitari et disceptari non possit, utrum verum vel utrum rectum sit, quicquid in ea scriptum constiterit esse? Episcoporum autem litteras, quae post confirmatum canonem vel scripte sunt vel scribuntur, et per sermonem forte sapientiorem cuiuslibet in ea re peritioris et per aliorum episcoporum grauiorem auctoritatem doccioremque prudentiam, et per concilia licere reprehendi, si quid in eis forte a veritate deviatum est? (D.9 c.9) Idem in epistula ad Vincentium. EX DICTIS QUORUMLIBET EPISCOPORUM CONTRA DIVINA MANDATA CALUMNIE NON SUNT COLLIGENDE. Noli frater contra divina tam multa, tam preclara, tam indubitata testimonia colligere velle calumpnias ex episcoporum scriptis sive nostrorum, sicut Illarii sive (antequm pars Donati separetur) Cypriani et Agrippini. Primo, quia hoc genus litterarum ab auctoritate canonis distinguendum est. Non enim sic leguntur, tamquam ita ex eis testimonium proferatur, ut contra sentire non liceat, sicubi forte aliter sapuerint, quam veritas postulat. In eo quippe numero sumus, ut non dedignemur etiam nobis dictum ab Apostolo accipere: “Et si quid aliter sapitis, hoc quoque Deus vobis revelavit”. (D.9 c.10) Idem in epistola ad Fortunatum. 
NON DEBETUR PAR AUCTORITAS CANONICIS SCRIPTURIS ET EARUM EXPOSITIONIBUS. Neque quorumlibet disputationes, quamvis catholicorum et laudatorum hominum, velut scripturas canonicas habere debemus, ut nobis non liceat salva honorificentia, quae illis debetur hominibus, aliquid in eorum scriptis inprobare atque respuere, si forte invenerimus, quod aliter senserint quam veritas habet, divino adiutorio vel ab aliis intellecta vel a nobis. Talis ego sum in scriptis aliorum, quales volo esse intellectores meorum. (D.9 d.p.c.11) Cum ergo naturalis iure nichil aliud precipiatur, quam quod Deus vult fieri, nichilque vetetur, quam quod Deus prohibet fieri. Denique cum in canonica scriptura nichil aliud, quam in divinis legibus inveniatur, divine vero leges natura consistant. Patet, quod quaecumque divine voluntati seu canonice scripture contraria probantur, eadem et naturali iuri inveniuntur adversa. Unde quaecumque divine voluntati seu canonice scripture seu divinis legibus postponenda censentur, eisdem naturale ius preferri oportet. Constitutiones ergo vel eclesiasticae vel seculares, si naturali iuri contrarie probantur, penitus sunt excludende. (D.10 d.a.c.1) ¶Constitutiones vero principum ecclesiasticis constitutionibus non preminent, set obsecuntur. Unde Nicolaus papa scribit episcopis in 
evangelice ac canonice sanctioni aliquociens obviare. Idem: Lex imperatorum non est supra legem Dei, set subtus. Imperiali iuditio non possunt iura ecclesiastica dissolvi. (§ 2) Non quod imperatorum leges (quibus sepe ecclesia utitur contra hereticos, sepe contra tirannos atque contra pravos quosque defenditur) dicamus penitus renuendas, set quod eas evangelicis, et apostolicis atque canonicis decretis (quibus postponende sunt) non posse inferre preiudicium asseramus. (D.10 c.2) Item Simachus in VI sinodo. NICHIL EVANGELICIS REGULIS OBVIAM, IMPERATORI AGERE LICET. Non licet imperatori vel cuiquam pietatem custodienti aliquid contra divina mandata presumere nec quicquam, quod evangelicis, propheticis aut apostolicis regulis obviet, agere. (D.10 d.p.c.6) ¶ Ecce quod constitutiones principum ecclesiasticis legibus postponende sunt. Ubi autem evangelicis atque canonicis decretis non obviaverint, omni reverentia digne habeantur. Unde Augustinus ait in Dialogo contra Petilianum: (D.10 c.7) LEGES IMPERATORUM IN ADIUTORIUM ECCLESIAE ASSUMI LICET. Si in adiutorium vestrum terreni imperii leges assumendas putatis, non reprehendimus. Fecit hoc Paulus cum adversus iniuriosos Romanum civem se esse testatur. (D.10 c.9) Item Leo IIII Lotario Augusto. 2 Lex – 7 subtus Benedictus Levita, Capitularia, Additio 3.18 (ed. Pertz, MGH LL 2.2.140a.14-15); cf. Ambrosius, Epistulae 10.75.10 (ed. Zelzer, 
LEGES IMPERATORUM CUSTODIRI OPORTET. De capitulis vel preceptis imperialibus vestris vestrorumque etiam pontificum predecessorum irrefragabiliter custodiendis et conservandis, quanto valuimus et valemus Christo propitio et nunc et in evum conservaturos modis omnibus profitemur. Et si fortasse quilibet vobis aliter dixerit vel dicturus fuerit, sciatis eum pro certo mendacem. (D.10 c.11) Item Gelasius Rufino et Aprilli episcopis. LEGES PRINCIPUM ET REGULE PATRUM CONTEMPNI NON DEBENT. Quis autem leges principum aut patrum regulas aut admonitiones paternas debere dicat contempni, nisi qui inpunitum sibi tantum estimet transire commissum? (D.10 c.12) Item Theodorico regi. LEGES ROMANORUM PRINCIPUM AB OMNIBUS SUNT SERVANDE SERVENTUR AB OMNIBUS ROMANORUM PRINCIPUM LEGES. Certum est magnificentiam vestram leges Romanorum principum, quas in negotiis hominum custodiendas esse precepit, multo magis circa reverentiam beati Petri apostoli pro sue felicitatis augmento velle servari. (D.10 c.13) Item Leo IIII Lotario Augusto. 
ROMANA LEX NULLIUS TEMERITATE DEBET CORRUMPI. Vestram flagitamus clementiam, ut sicut actenus Romana lex viguit absque universis procellis, et quod pro nullius persona hominis reminiscitur esse corrupta, ita nunc suum robur proprium et vigorem obtineat. (D.11 d.a.c.1) ¶ Quod vero legibus consuetudo cedat, Ysidorus testatur in Sinonimis, libro ii: (D.11 c.1) PRAVUS USUS LEGE ET RATIONE SUPERATUR. Usus auctoritati cedat. Pravum usum lex et ratio vincat. (D.11 c.2) Item Nicolaus papa Michaeli imperatori. STATUTIS PONTIFICUM CONSUETUDO CUIUSQUAM REFRAGARI NON POTEST. Consequens est, ut quod ab huius sedis rectoribus plena auctoritate sancitur nullius consuetudinis prepediente occasione, proprias sequendo tantum voluntates removeatur set firmius atque inconcusse teneatur. (D.11 c.4) Item Codicis libro VII titulo II. 3 Vestram – 15 obtineat Leo IV, Ep. (JE 2638; J3 5474; ed. de Hirsch- Gereuth, MGH Epp. 5.608.27-29); cf. Ewald in Neues Archiv 5 (1880), 392, n. 43b. Ivo, Decretum 4.181b; *Panormia 2.152 11 Usus – 21 vincat Ivo, Decretum 4.207; *Coll. Trip. 3.7.7; Panormia 2.165.1 16 Consequens – 26: 2 teneatur Nicolaus I, Ep. 86 (Photio; JE 2691; J3 5769; ed. Perels, MGH Epp. 6.448.5-7). Ivo, Decretum 4.211a; Coll. Trip. 1.64(62).14 Aa Bc P Gw Bi Bm Mk Mv Py 4 quod om. Aa Py pro om. P 9 lege – 19 superatur] rat. sup. et lege MvPy Fr. 13 papa] papa I Fr. 21 item – ii iulius papa Gw 
USUS ET CONSUETUDO LEGEM ET RATIONEM VINCERE NON POTEST. Consuetudinis ususque longevi non vilis auctoritas est: verum non usque adeo valituram memento, ut aut rationem vincat aut legem scriptam. (D.11 d.p.c.4) ¶ Cum vero nec sacris canonibus, nec humanis legibus consuetudo obviare monstratur, inconcussa servanda est. Unde Augustinus ait vel ex dictis Basilii: (D.11 c.5) INVIOLABILIS EST CONSUETUDO, QUAE NEC HUMANIS LEGIBUS NEC SACRIS CANONIBUS OBVIARE MONSTRATUR. Ecclesiasticarum institutionum quasdam scripturis, quasdam vero apostolica traditione per successores in ministerio confirmatas accipimus; quasdam vero consuetudine roborata approbavit usus, quibus par ritus et idem utriusque pietatis debetur affectus; unde quis vel aliquantulum sacrarum expertus scripturarum esitaverit? Si enim attenderimus consuetudines ecclesiae non per scripturas a patribus traditas nichil extimare, quantum religio detrimenti latura sit, intentivum despicientibus liquido constabit. (§ 1) Quae enim (ut inde ordiamur) scriptura salutiferae crucis signaculo fideles docuit insigniri? quae vel triphariam digesta super panem et calicem prolixe orationis vel consecrationis verba commendavit? Nam non modo, quod in evangelio 
continetur vel ab apostolo insertum secretis dicimus, set et alia plura adicimus magnam quasi vim comendantia misteriis. Quae orientem versus nos orare litterarum forma docuit? Benedicimus fontem baptismatis oleo unctionis. Huc accedit, quod ter oleo inungimus quos baptizamus, verbis abrenuntiare satanae et angelis eius informamus. Unde et haec et alia in hunc modum non pauca, nisi tacita ac mistica traditione a patribus ecclesiastico more ac reverentiori diligentia sunt in ministeriis observata magis silentio quam publicata scripto? (D.11 c.6) Idem ad Casulanum presbiterum. LAUDABILIS EST CONSUETUDO, QUAE NICHIL FIDEI CONTRARIUM USURPAT. Consuetudinem laudamus, quae tamen contra fidem catholicam nil usurpare dinoscitur. (D.11 c.7) Item ad eundem. MOS POPULI ET MAIORUM INSTITUTA PRO LEGE TENENDA SUNT. In his rebus, de quibus nichil certi statuit divina scriptura, mos populi Dei et instituta maiorum pro lege tenenda sunt. Et sicut prevaricatores legum divinarum, ita contemptores consuetudinum ecclesiasticarum cohercendi sunt. (D.12 c.3) Item Nicholaus Michaeli imperatori. NON EST RESISTENDUM CONSUETUDINI, CUI CANONICA NON OBSISTAT AUCTORITAS. Scit sancta Romana ecclesia, quod nichil obsunt saluti credentium diverse pro loco et tempore consuetudines, si 15 Consuetudinem – 20 dinoscitur Ivo, Decretum 3.66; *Panormia 2.157 20 In – 28 sunt Ivo, Decretum 3.68; Coll. Trip. 3.6.1; *Panormia 
illis canonica non obsistat auctoritas, pro qua eis obviare debeamus, unde nil iudicamus eis debere vel posse resisti. (D.12 c.5) Item Nicholaus Igmaro archiepiscopo. TRADITIONES A PATRIBUS INSTITUTE NON SUNT INFRINGENDE. Ridiculum est et satis abhominabile dedecus, ut traditiones, quas antiquitus a patribus suscepimus, infringi patiamur. (D.12 c.6) Constitutionum libro i titulo i. MORES DIUTURNI PRO LEGE SUNT HABENDI. Diuturni mores consensu utentium approbati legem imitantur. (D.12 c.7) Item Codicum libro viii capitulo quinquagesimo ii titulo i. QUICQUID FIT CONTRA LONGAM CONSUETUDINEM REVOCARI OPORTET. Consuetudo precedens et ratio, quae consuetudinem suasit, tenenda est. Et quicquid contra longam consuetudinem fiet, ad sollicitudinem suam revocabit preses provincie. (D.12 c.8) Item Gregorius universis episcopis Numidiis. INMOTA PERMANEAT CONSUETUDO, QUAE CONTRA 
Nos consuetudinem, quae contra fidem catholicam nichil usurpare dignoscitur, inmotam permanere concedimus, sive de primatibus constituendis, sive de ceteris capitulis, exceptis his, qui ex Donatistis ad episcopatum perveniunt, quos provehi ad primatus dignitatem (etiam cum ordo eos deferat ad locum eundem) modis omnibus prohibemus. Sufficiat autem illis commisse sibi plebis curam gerere, non autem illos antistites, quos catholica fides in ecclesiae sinu et edocuit et genuit, ad obtinendum culmen primatus anteire. (D.12 c.9) Item Gregorius. NON NEGENTUR QUAE CONSUETUDINIS SUNT. Quemadmodum illicita perpetrare non patimur, sic quae sunt consuetudinis non negamus. (D.12 c.11) Item Augustinus ad Ianuarium. QUOD NEQUE CONTRA FIDEM NEQUE CONTRA BONOS MORES ESSE CONVINCITUR, INDIFFERENTER EST HABENDUM. Illa autem, quae non scripta, set tradita custodimus, quae quidem toto orbe terrarum observantur, datur intelligi vel ab ipsis apostolis, vel plenariis conciliis, (quorum est in ecclesia saluberrima auctoritas), commendata atque statuta retineri: sicuti id quod Domini passio et resurrectio et ascensio in caelum, adventus Spiritus sancti anniversaria solempnitate celebratur: et si quid aliud tale occurrerit, quod servetur ab universis, quacunque se difundit ecclesia. (§ 1) Alia vero, quae per loca terrarum regionesque variantur, sicuti est quod alii ieiunant sabbatum, alii non: alii vero cotidie communicant corpori et sanguini domini, alii certis diebus accipiunt: et si quid aliud huiusmodi animadverti potest, totum hoc genus rerum liberas habet observationes; quod enim 
convincitur, indifferenter habendum, et pro eorum, inter quos vivitur, societate servandum est. Mater Mediolanum me secuta invenit ecclesiam sabbato non ieiunantem; ceperat fluctuare quid ageret. Tunc ego consului de hac re beatissimae memoriae Ambrosium episcopum; at ille ait: cum Romam venio, sabbato ieiuno, cum Mediolani sum, non ieiuno. Sic et tu, ad quam forte ecclesiam veneris, eius morem serva, si cuiquam non vis esse scandalum, nec quemquam tibi. Hoc cum matri renuntiassem, libenter amplexa est. (D.12 d.p.c.11) ¶ Hoc autem de consuetudine illa intelligendum est, quae vel universalis ecclesiæ usu, vel temporis prolixitate roboratur. Ceterum, si pro varietate temporum vel animorum varie consuetudines introducantur, inventa oportunitate, resecande sunt potius quam observande. (D.12 c.12) Unde Augustinus scribit ad inquisitiones Ianuarii: RESECANDA SUNT, QUES NEQUE AUCTORITATE, NEQUE MORIBUS UNIVERSITATIS COMPROBANTUR. Omnia talia, quae neque sanctarum scripturarum auctoritatibus continentur, nec in conciliis episcoporum statuta inveniuntur, nec consuetudine universe ecclesiae roborata sunt, set diversorum locorum diversis moribus innumerabiliter variantur, ita ut vix aut numquam 
alterum eorum necesse sit eligi. Unde in Tolletano concilio VIII legitur: (D.13 c.1) MINUS MALUM DE DUOBUS EST ELIGENDUM. Duo mala, licet cautissime omnino sint precavenda tamen si periculi necessitas unum ex his temperare compulerit, id debemus resolvere, quod minori nexu noscitur obligari. Quid autem levius ex his, quidve gravius sit, pure rationis acumine investigemus. Etenim dum peierare compellimur, creatorem quidem offendimus, set nos tantummodo maculamus. Cum vero noxia promissa complemus et Dei iussa contempnimus et proximis impia crudelitate nocemus, et nos ipsos crudeliori mortis gladio trucidamus. Illic enim duplici culparum telo perimimur, hic tripliciter iugulamur. (D.13 c.2) Item Gregorius in Moralibus parte VIa, libro XXXV, capitulo XIIII. DE EODEM. Nervi testiculorum Leviathan perplexi sunt, quia suggestionum illius argumenta implicatis inventis alligantur, ut plerosque ita peccare faciant, quatinus si fortasse fugere peccatum appetant, hoc sine alio peccati laqueo non evadant, et culpam faciant dum vitant, ac nequaquam se ab una valeant solvere, nisi in alia se consentiant ligare. Quod melius ostendimus, si qua ex conversatione hominum alligationis huius exempla proferamus. (§ 1) Ecce quidam, dum mundi huius amicitias appetit, cuilibet alteri similem sibi vitam ducenti, quod secreta illius omni silentio contegat, se iureiurando constringit. Sed his, cui iuratum est, adulterium perpetrare cognoscitur, ita ut etiam maritum adulterae occidere conetur. Is autem, qui iusiurandum prebuit, ad mentem revertitur et diversis hinc inde 
silentio adulterii simul et homicidii particeps fiat, prodere trepidat, ne reatu se periurii obstringat. Perplexis ergo testiculorum nervis ligatus est, qui in quamlibet partem declinet, metuit, ne a transgressionis contagione liber non sit. (§ 2) Alius cuncta, quae mundi sunt, deserens, ac per omnia frangere proprias voluntates querens, alieno se subdere regimini appetit, set eum, qui sibi ad Deum preesse debeat, minus cauta inquisitione discernit: quia fortasse is, qui sine iuditio eligitur, cum preesse iam ceperit, agere quae Dei sunt prohibet, quae mundi sunt iubet. Pensans itaque subditus, vel quae sit culpa inobedientiae, vel quod contagium secularis vitae, et obedire trepidat, et non obedire formidat, ne aut obediens Deum in suis preceptis deserat, aut rursus non obediens Deum in electo priore contempnat. (§ 3) Alius pensare pondus honoris ecclesiastici negligens id locum regiminis premiis ascendit. Set quia omne, quod hic eminet, plus meroribus afficitur, quam honoribus gaudet, dum cor tribulatione premitur, ad memoriam culpa revocatur, doletque se ad laborem cum culpa pervenisse, et quam sit iniquum, quod admiserit, ex ipsa fractus difficultate cognoscit. Reum se igitur cum impensis premiis agnoscens, vult adepte sublimitatis locum deserere, set timet, ne grauius delictum sit suscepti gregis custodiam reliquisse; vult suscepti gregis curam gerere, set formidat, ne deterior culpa sit, regimina pastoralis gregis empta possidere. Per honoris ergo ambitum ligatum culpa hinc 
peccato aditus patet, minora semper eligantur; quia et qui murorum undique ambitu, ne fugiat, clauditur, ibi se in fugam precipitat, ubi brevior murus ingeritur. Hinc Paulus, cum quosdam in ecclesia incontinentes aspiceret, concessit minima, ut maiora declinarent, dicens: “Propter fornicationem autem unusquisque suam uxorem habeat.” Et quia tunc solum coniuges in admixtione sunt sine culpa, cum non pro explenda libidine, set pro suscipienda prole miscentur, ut hoc etiam, quod concesserat sine culpa (quamvis minima) non esse monstraret, illico adiunxit: “Hoc autem dico secundum indulgentiam, non secundum imperium.” Non enim est sine vitio, quod ignoscitur, non precipitur. Peccatum profecto vidit, quod posse indulgeri previdit. Set cum in dubiis constringimur, utiliter minimis subdimur, ne in magnis sine venia peccemus. (§ 5) Itaque plerumque nervorum Behemoth istius perplexitas solvitur, dum ad virtutes maximas per commissa minora transitur. (D.14 d.p.c.1) ¶ Consuetudinis autem vel constitutionis rigor nonnumquam relaxatur. Unde Leo papa ait: (D.14 c.2) QUAE CONSTITUTIONES VALEANT TEMPERARI, VEL QUAE NON. Sicut quaedam sunt, quae nulla ratione convelli possunt, ita multa sunt, quae aut pro necessitate temporum, aut pro consideratione aetatum oporteat temperari; illa semper conditione servata, ut in his, quae vel dubia fuerint aut obscura, id noverimus sequendum, quod nec preceptis evangelicis contrarium, nec decretis sanctorum Patrum inveniatur adversum. (D.15 d.a.c.1) ¶ De naturali iure et constitutione vel consuetudine hactenus disseruimus, differentiam, qua ab invicem discernuntur, assignantes: nunc ad ecclesiasticas 
auctoritatem, prout ex libris sanctorum patrum colligere possumus, breviter assignantes. (D.15 c.1) QUO TEMPORE CEPERINT CANONES GENERALIUM CONCILIORUM. Canones generalium conciliorum (ut Ysidorus ait libro VI libro Ethimologiarum cap. XVII) a temporibus Constantini ceperunt. In precedentibus namque annis persecutione fervente docendarum plebium minime dabatur facultas. Inde Christianitas in diversas hereses scissa est, quia non erat episcopis licentia conveniendi in unum, nisi tempore supradicti imperatoris. Ipse enim dedit facultatem Christianis libere congregari. Sub hoc etiam sancti patres in concilio Niceno de omni orbe terrarum convenientes iuxta fidem evangelicam et apostolicam secundum post apostolos symbolum tradiderunt. (§ 1) Inter cetera autem concilia quatuor sunt venerabiles sinodi, quae totam principaliter fidem complectuntur, quasi quatuor evangelia, vel totidem paradisi flumina. (§ 2) Harum prior Nicena sinodus ccc xv iii episcoporum Constantino Augusto imperante peracta est: in qua Arrianae perfidiae condempnata est blasphemia, quam de inaequalitate sanctae Trinitatis idem Arrius asserebat, et consubstantialem Deo patri Dei filium eadem sancta sinodus per simbolum diffinivit. (§ 3) Secunda sinodus c l patrum sub Theodosio seniore Constantinopolim congregata est, quae Macedonium, 
pronuntiantem, et eius Dioscorum defensorem, quondam Alexandrinum episcopum, et ipsum rursum Nestorium episcopum cum reliquis hereticis, una Patrum sententia dampnauit; predicans eadem sinodus Christum Dominum sic natum de Virgine, ut in eum substantiam et divine et humane confiteamur nature. (§ 6) Hae sunt quatuor sinodi principales, fidei naturam plenissime predicantes. Set et si qua sunt concilia, quae sancti Patres spiritu Dei pleni sanxerunt, post istorum quatuor auctoritates omni manent stabilita vigore: quorum gesta in hoc opere condita continentur. (§ 7) Sinodus autem ex greco interpretatur comitatus vel cetus. Concilii vero nomen tractum est ex more Romano. Tempore enim, quo causa agebatur, conveniebant omnes in unum, communique intentione tractabant. Unde et concilium a communi intentione dictum quasi consilium; consilium quasi considium, d in l literam transeunte; vel concilium dictum est ex communi intentione, eo quod in unum dirigant omnem mentis obtutum: supercilia enim oculorum sunt; unde qui sibimet dissentiunt, non agunt concilium, quia non sentiunt in unum. Cetus vero conventus est vel congregatio, a coeundo, id est a conveniendo in unum. Hinc et conventus est nuncupatus, quod ibi homines conveniunt; sicut conventus cetus sic et concilium a societate multorum in unum appellatur. (D.15 c.2) De quatuor quoque conciliis scribit beatus Gregorius, ita dicens: DE AUCTORITATE QUATUOR CONCILIORUM. Sicut sancti evangelii quatuor libros, sic quatuor concilia suscipere et venerari me fateor. Nicenum scilicet, in quo perversum Arrii dogma destruitur: Constantinopolitanum quoque, in quo Eunomii et Macedonii error convincitur: Ephesinum etiam primum, 
custodio, quia in his velut in quadrato lapide sanctae fidei structura consurgit, et cuiuslibet vite atque actionis norma existit. (§ 1) Quintum concilium quoque veneror, in quo epistola, quae Ibi dicitur, erroris plena reprobatur; Theodorus personam mediatoris Dei et hominis in duabus substantiis separans, ad impietatis perfidiam cecidisse convincitur, scripta quoque Theodori, per quae beati Cirilli fides reprehenditur, ausu dementiae prolata, refutantur. Cunctas vero quas prefata veneranda concilia personas respuunt, respuo, quas venerantur, amplector: quia dum universali sunt consensu constituta, se et non illa destruit, quisquis presumit aut absolvere quos religant, aut ligare quos absolvunt. (D.15 c.3) De eisdem scribit etiam Gelasius Papa dicens: QUAE CONCILIA SANCTA ROMANA ECCLESIA SUSCIPIAT. Sancta Romana ecclesia post illas veteris et novi testamenti scripturas, quas regulariter suscipimus, etiam has suscipi non prohibet: Sanctam sinodum Nicenam CCCXVIII patrum, mediante Maximo Constantino Augusto, in qua Arrius hereticus condempnatus est; sanctam sinodum Constantinopolitanam, mediante Theodosio seniore Augusto, in qua Macedonius hereticus debitam dampnationem excepit; sanctam sinodum Ephesinam primam, in qua Nestorius dampnatus est consensu beatissimi papae Celestini, mediante Cirillo 
Constantinopolitani episcopi. (§ 9) Item opuscula beati Ylarii Pictaviensis episcopi. (§ 10) Item opuscula beati Ambrosii Mediolanensis episcopi. (§ 11) Item opuscula beati Augustini episcopi Ipponensis. (§ 12) Item opuscula beati Ieronimi presbiteri. (§ 13) Item opuscula beati Prosperi viri religiosissimi. (§ 14) Item opuscula beati Leonis papae ad Flavianum episcopum destinata, cuius textum si quisquam usque ad unum iota disputaverit, et non eam in omnibus venerabiliter receperit, anathema sit. (§ 15) Item opuscula atque tractatus omnium patrum orthodoxorum, qui in nullo a sanctae Romane ecclesiae consortio deviaverunt, nec ab eius fideli predicatione seiuncti sunt, sed communionis ipsius gratia Dei usque ad ultimum diem vite sue participes fuerunt, legenda decernimus. (§ 16) Item decretales epistolae, quas beatissimi papae diversis temporibus ab urbe Romana pro diversorum patrum consolatione dederunt, venerabiliter suscipiende sunt. (D.16 d.a.c.1) ¶ Apostolorum canones, qui per Clementem Romanum pontificem, sicut quidam asserunt, dicuntur esse translati, sunt L. Hos non recipiendos, set inter apocripha deputatos Ysidorus scribit dicens: (D.16 c.1) CANONES APOSTOLORUM APOSTOLICA AUCTORITATE REICIUNTUR. Canones, qui dicuntur apostolorum, seu quia eosdem nec sedes apostolica recipit nec sancti patres illis consensum prebuerunt, pro eo quod ab hereticis sub nomine apostolorum compositi dinoscuntur, quamvis in eis inveniantur utilia, auctoritate tamen canonica atque apostolica eorum gesta constat esse remota et inter apocrifa deputata. (D.16 c.2) Zeferinus autem econtra scribit episcopis per Siciliam constitutis: 
Sexaginta sententias apostoli prescripserunt cum aliis quam plurimis episcopis et servandas esse censuerunt. (D.16 c.3) Item Leo papa VIIII contra epistolam Nicete abbatis. EXCEPTIS QUINQUAGINTA CAPITULIS CANONES APOSTOLORUM INTER APOCRIFA DEPUTANTUR. Clementis librum, id est Petri apostoli itinerarium et canones apostolorum, numerant patres inter apocrifa, exceptis capitulis L, quae decreverunt orthodoxe fidei adiungenda. (D.16 c.4) Sexta synodus, cap. II. Placuit huic sanctae sinodo, ut amodo confirmata et rata sint canonum apostolorum LXXXV capitula. Epistola Ysidori in capite canonum. Ysidorus servus Christi lectori suo conservo. (§ 1) Propter eorum auctoritatem ceteris conciliis preponimus canones, qui dicuntur apostolorum, licet a quibusdam apocrifi dicantur, quoniam populares eos recipiunt et sancti patres eorum sententias synodali auctoritate roboraverunt et inter canonicas posuerunt constitutiones. Item. (§ 2) Primus ordo, ut predictum est, de celebrando concilio insertus habetur et postmodum canonum apostolorum ac primorum apostolicorum (id est, a sancto Clemente usque ad sanctum Silvestrum) decretorum 
roborata, in VI autem sinodo sive in VI concilio, apostolorum canones sint recepti et approbati. Patet quod non sunt inter apocrifa deputandi. Scribit Adrianus papa Tharasio patriarchae: (D.16 c.5) SEXTA SINODUS AUCTORITATE ADRIANI CORROBORATUR. Sextam sanctam sinodum recipio cum omnibus canonibus suis. (D.16 d.p.c.5) ¶ Set dubitatur de ea, an canones conscripserit, quod ex quarta actione sextae sinodi facile absolvitur. Ait enim Petrus episcopus Nicomediae: (D.16 c.6) SEXTA SINODUS CANONES CONSCRIPSIT. Habeo librum continentem canones sancte sinodi sexte. Patriarcha dixit: (§ 1) Quidam per ignorantiam scandalizantur pro canonibus istis dicentes: “Numquid sexta sinodus canones fecit?” Sciant ergo, quoniam sancta sinodus sexta sub Constantino congregata est contra eos, qui dicebant unam operationem esse et voluntatem in Christo, in qua sancti patres illos utpote hereticos anathematizaverunt, et orthodoxam fidem explanaverunt. (§ 2) Soluta est haec sinodus Constantini XIV anno. Post quatuor vero aut quinque annos idem sancti patres congregati sunt sub Iustiniano, filio Constantini, et predictos canones promulgaverunt, de quibus nullus dubitet. Qui enim sub Constantino in sinodo fuerunt, idem ipsi sub Iustiniano istis canonibus subscripserunt. Oportebat enim, ut sinodus universalis canones ecclesiasticos promulgaret. Item. (§ 3) Sancta sinodus sexta post promulgatam ab ea diffinitionem contra Monoscelitas Constantino imperatore, qui eam congregaverat, non post multo defuncto Iustiniano filio 7 Sextam – 14 suis Ivo, Decretum 4.122; *Coll. Trip. 2.12.3(2.10A.6) 11 
eius regnante pro eo. (§ 4) Eadem sancta sinodus divinitus inspirata iterum Constantinopolim quarto aut quinto anno congregata est et canones cii numero ad correctionem ecclesiae promulgavit. (D.16 d.p.c.6) ¶ Ex his ergo colligitur, quod sexta sinodus bis congregata est, primo sub Constantino et nullos canones constituit, secundo sub Iustiniano filio eius et prefatos canones promulgavit. Unde sancti patres in eadem sinodo secundo congregati dixerunt: (D.16 c.7) CONSTITUTIONES SINODI SEXTE. Quoniam sancte et universales sinodi, quinta sub Iustiniano Augusto, sexta sub Constantino patre tuo Augusto, de misterio fidei plenissime disputantes canones non fecerunt, sicut cetere quatuor universales sinodi. Propterea nos convenientes in hanc imperialem urbem sacros canones conscripsimus. (§ 1) Item. Placuit huic sancte sinodo, ut amodo confirmata et rata sint canonum apostolorum LXXXV capitula. (§ 2) Item. Confirmamus et ceteros sanctorum canones et sinodos, id est, Nicenam, Anchiritanam, Neocesariensem, Gangrensem, Antiocenam, Laudicensem, Constantinopolitanam, Ephesinam primam, Calcedonensem, Sardicensem et Cartaginensem, et opuscula Theophili Alexandrini episcopi et Dionisii Alexandrini episcopi et martiris, Gregorii Thimastragi Neocesariensis episcopi, Athanasii 
episcopi Alexandrini, Basilii Cesareae Cappadociae episcopi, Gregorii Misceni episcopi, Gregorii theologi, Amphilogii Iconiensis episcopi, Timothei Alexandrini episcopi, Germani Constantinopolitani episcopi, Cirilli Alexandrini episcopi, Cipriani Cartaginensis episcopi et sinodum suam. (D.16 c.8) Item ex Libro diurno professio Romani pontificis. SANCTA OCTO CONCILIA AUCTORITATE ROMANI PONTIFICIS ROBORANTUR. Sancta octo universalia concilia, primum Nicenum, Constantinopolitanum, Ephesinum, Calcedonense, quintum et sextum Constantinopolitanum, item Nicenum, octavum quoque Constantinopolitanum usque ad unum apicem immutilata servare et pari honore et veneratione digna habere et, quae predicaverunt et statuerunt, omnibus modis sequi et predicare, quaecumque condempnaverunt, ore et corde condempnare profiteor. (D.16 c.9) Quo autem tempore sexta sinodus et secunda et prima et quarta et quinta congregate sunt, Beda in libro de temporibus scribit, dicens: DE TEMPORIBUS CONCILIORUM. Sexta sinodus universalis Constantinopolim celebrata est et greco sermone conscripta temporibus papae Agathonis exequente piissimo principe Constantino intra 11 Sancta – 18 profiteor Liber diurnus V83, ed. Foerster, 146. Ivo, Decretum 4.132; *Coll. Trip. 2.11.1(2.10A.1); Panormia 2.103. Cf. Christoph Rolker, xxx, p. . 23 Sexta – 15 ordinatus Ivo, Decretum 4.125a; *Coll. Trip. 2.11.2(2.10A.2) Aa Bc P Gw Bi Bm Mk Mv Py 8 pontificis BiMv] 18 profiteor AaBcP BiBmMkPy] 1 cesareae BrMz: cesarie AaBc BmMk 2 misceni BcP 
palatium suum, simulque legatis Apostolice sedis, et episcopis CL residentibus. (§ 1) Prima universalis sinodus in Nicea congregata est contra Arrium CCCXVIII patrum, temporibus Iulii papae, sub Constantino principe. (§ 2) Secunda in Constantinopolim CL patrum, contra Macedonium et Eudoxium, temporibus Damasi papae et Gratiani principis, quando Nectarius eiusdem urbis episcopus est ordinatus. (§ 4) Quarta in Calcedone DCXXX patrum, sub Leone papa temporibus Martiani principis contra Euticen nefandissimorum monachorum presulem. (§ 5) Quinta in Constantinopolim temporibus Iulii papae sub Iustiniano principe contra Theodorum et omnes hereticos. (D.16 c.10) Prima autem sinodus in Nicea, CCCXVIII patrum, contra Arrium Alexandrinum presbiterum, qui tres gradus in trinitate asserebat, Patrem maiorem, Filium minorem, Spiritum sanctum creaturam, temporibus Constantini principis Silvestri papae Romani, Macharii Ierosolimitani, Alexandri Alexandrini, qui condempnata eadem heresi statuerunt canones XX, quorum auctor maxime prefatus Alexander episcopus fuit. (§ 1) Secunda in Constantinopolim CL. patrum, contra Macedonium Constantinopolitanum episcopum, qui negabat Spiritum sanctum Deum esse, temporibus Gratiani Theodosii principum, Damasi papae Romani, Cirilli Ierosolimitani, Nectarii Alexandrini, qui 
non ex duabus naturis existere, sed solam in eo divinam naturam permanere, temporibus Martiani principis, Leonis papae Romani, Iuvenalis Ierosolimitani, Anatholii Constantinopolitani, qui condempnata prescripta heresi statuerunt canones XXVII, quorum auctor maxime idem sanctus Anatholius Constantinopolitanus episcopus fuit. (§ 4) Quinta in Constantinopolim, contra Theodorum Mosophenum et omnes hereticos, qui Theodorus dicebat alium esse Dei verbum, et alium Christum, et sacram Mariam Virginem negabat genitricem Dei fuisse, temporibus Iustiniani principis, Vigilii papae Romani, Domnini Antioceni, Eutichii Constantinopolitani; qui XIV capitula anathematizando scripserunt contra Theodori et sociorum eius blasphemias. (§ 5) Sexta in Constantinopoli CL Patrum, contra Macharium Antiocenum episcopum et socios eius, qui unam voluntatem et operationem in Christo falsa suspicione astruebant, temporibus Constantini principis, Agatonis papae Romani Gregorii Constantinopolitani; qui condempnata prefata heresi anathematizando scripserunt novem capitula interius annexa. (D.16 c.11) Prima annotatio Anquiritanae sinodi, quae ante Nicenam fertur fuisse, sed propter auctoritatem maiorem postponitur; in qua Patres XVIII statuerunt canones XXIV quorum auctor maxime Vitalis Antiocenus episcopus extitit. (§ 1) Secunda Neocesariensis, quae post Anquiritanam, et Antiocenam legitur fuisse; in qua Patres XVIII statuerunt canones XIV quorum auctor maxime Vitalis Salaminus extitit. (§ 2) Tertia Gangrensis, quae post Nicenam legitur fuisse, in qua Patres XVII statuerunt canones XX propter quasdam necessitates ecclesiasticas, maxime contra Eustasium, qui dicebat, quod nullus in 
quorum auctor maxime Eusebius Palestinensis episcopus extitit. (§ 5) Sexta Laudicensis, in qua Patres XXII statuerunt canones LVIII, quorum auctor maxime Theodosius episcopus extitit. (§ 6) Septima Cartaginensis, in qua Patres CCVIII statuerunt canones XXXIII, quorum auctor maxime Aurelius Cartaginensis episcopus extitit. Etiam sanctus Augustinus Yponensis episcopus in eadem sinodo legitur fuisse, temporibus Honorii Augusti. (§ 7) Octava Africana sub Theodosio minore Augusto, in qua Patres CCXXIV recitaverunt et firmaverunt canones CV, qui per diversa concilia Africane provincie temporibus Aurelii Cartaginensis episcopi leguntur esse conscripti. (§ 8) Nona Arelatensis, in qua Patres DC statuerunt canones, quorum auctores maxime Silvester urbis Rome episcopus, et S. Maurinus Arelatensis episcopus extiterunt, temporibus Constantini Augusti, sicut quidam asserunt. (§ 9) Decima item Arelatensis, in qua Patres XIX statuerunt canones, quorum auctor maxime Cesarius Arelatensis episcopus extitit. (§ 10) Undecima item Arelatensis, in qua Patres XVIII statuerunt canones. (§ 11) Duodecima item Arelatensis in Vico Ortensico, in qua Patres XI constituerunt canones, quorum auctor maxime S. Cesarius episcopus extitit. (§ 12) Tertiadecima item Arelatensis, in qua Patres XIX statuerunt canones, quorum auctor maxime Sarpidius Arelatensis episcopus extitit. (§ 13) Quartadecima Aurasicensis, in qua Patres 
extitit. (§ 20) Vicesima prima Maticensis, in qua Patres XXI statuerunt canones, quorum auctor maxime Priscus Lugdunensis episcopus extitit. (§ 21) Vicesima secunda item Maticensis, in qua Patres LXVII statuerunt canones, quorum auctor maxime idem Priscus Lugdunensis episcopus extitit. (§ 22) Vicesima tertia Lugdunensis, in qua Patres XVII statuerunt canones, quorum auctor maxime Philippus Viennensis episcopus extitit. (§ 23) Vicesima quarta item Lugdunensis, in qua Patres XX constituerunt canones, quorum auctor maxime Priscus Lugdunensis episcopus extitit. (D.16 c.12) EPISTOLA ATHANASII POSTULANTIS CAPITULA NICENI CONCILII. Septuaginta Niceni capitula, quae de prefata sinodo, iubente domino meo Alexandro, decreta omnium episcoporum attuli quae sunt igne combusta, optamus, ut a sede sanctae ecclesiae vestra auctoritate percipere per presentes legatos mereamur. Item: (§ 1) Presentibus nobis septuaginta in memorata sinodo capitula tractata sunt: triginta a Grecis, greca edita lingua; et triginta a Latinis, similiter latina edita lingua. Sed visum est CCCXVIII episcopis Spiritu sancto repletis, et maxime iam dicto Alexandro, et apostolice sedis apocrisiariis, ut decem capitula adunarentur, aliis atque congruis locis insererentur, et ad formam LXX discipulorum, vel totius orbis terre linguarum, septuaginta tanti et tam excellentis concilii fierent capitula, quae omnem Christianorum informarent orbem. (D.16 d.p.c.12) ¶ Quomodo ergo viginti tantum capitula in Nicena sinodo statuta dicuntur, cum septuaginta capitula (ut Athanasius scribit) in ea statuta monstrentur? His ita respondetur: Capitula Nicenae sinodi quaedam in desuetudinem abierunt: viginti tantum 
Viginti tantum capitula Nicenae sinodi in sancta Romana ecclesia habentur; sed quo neglectu alia defecerint, ambiguum est. Plurimi arbitrantur Antioceno ea esse concilio inserta. (D.17 d.a.c.1) ¶ Generalia concilia quorum tempore celebrata sint, vel quorum auctoritas ceteris premineat sanctorum auctoritatibus, supra monstratum est. Auctoritas vero congregandorum conciliorum penes apostolicam sedem est. Unde Marcellus papa scribit Maxentio: (D.17 c.1) ABSQUE ROMANI PONTIFICIS AUCTORITATE CONGREGARI SINODUS NON DEBET. Sinodum episcoporum absque huius sanctae sedis auctoritate (quamquam quosdam episcopos possitis congregare) non potestis regulariter facere. (D.17 c.6) Item Simachus papa. PROVINCIALIA CONCILIA SINE ROMANI PONTIFICIS PRESENTIA PONDERE CAREBUNT. Concilia sacerdotum ecclesiasticis legibus quotannis decreta per provincias, quia presentiam papae non habent, valetudinem perdiderunt. Legite insanissimi, aliquando in illis preter apostolici apicis sanctionem aliquid constitutum, et non de maioribus negotiis ad consultationem, si quid occurrerit, prefatae sedis arbitrio 
potius, quae ipsa pro catholica fide, pro sanis dogmatibus, pro variis et multifariis ecclesiae necessitatibus et fidelium moribus diverso tempore scripsit, omni debent honore preferri, et ab omnibus prorsus in quibuslibet oportunitatibus discretione vel dispensatione magistra reverenter assumi? Quamquam quidam vestrum scripserint, haud illa decretalia priscorum pontificum in toto canonum codicis corpore esse descripta et ideo inter canones esse assumenda, cum ipsi, ubi sue intentioni haec suffragari conspiciunt, illis indifferenter utantur, et solum nunc ad imminutionem sedis apostolice potestatis, et ad suorum argumentum privilegiorum minus accepta esse perhibeant. Item: (§ 1) Si ideo non esse decretales epistolas priscorum pontificum Romanorum admittendas dicunt, quia in codice canonum non habentur adscripte, ergo nec Gregorii sancti nec ullius alterius, qui ante fuit vel post ipsum est, aliquod institutum vel scriptum est recipiendum, eo quod in codice canonum non habeatur adscriptum. Ergo doctrinam eorum et sanctiones, quae ab omni lingua venerantur, quia in codice canonum non habentur adscripte, de codicibus suis eradant. Ut quid vel membranas occupant, postquam non habentur accepte? Sed quare multum immoremur, cum nec ipsas divinas scripturas veteris et novi testamenti iam recipiemus, si istos dixerimus audiendos? Etenim neutrum horum in codice canonum ecclesiasticorum habetur insertum. Sed responsuri sunt isti, qui ad resistendum potius quam ad obediendum parati sunt, aientes quod inter canones inveniatur capitulum sancti papae Innocenti, cuius auctoritate doceatur, a nobis utrumque testamentum esse recipiendum, quamquam in ipsis paternis canonibus nullum eorum ex toto contineatur insertum. Quibus ad haec asserendum est, quoniam si vetus novumque 
pretermisit, quod non mandaverit esse custodiendum. Et rursus asserendo: “omnium predecessorum nostrorum,” nullum pontificum Romanorum, qui ante se fuerunt, excepit, cuius ita non preceperit decretalia constituta ab omnibus custodiri, ut si quis in illa commiserit veniam sibi deinceps noverit denegari. Itaque nihil interest, utrum sint omnia necne decretalia sedis apostolice constituta inter canones conciliorum immixta, cum omnia in uno corpore compaginari non possint, et illa eis intersint, quae firmitatem his, quae desunt, et vigorem suum assignant, presertim cum sinodalia gesta inter quae ipsi canones statuti sunt, in codice canonum non habeantur, sed a nobis omni cultu debito venerentur. Consonat autem huic beatissimo Leoni papae sanctus et facundissimus in decretis suis papa Gelasius, ita inquiens: “Decretales epistolas, quas beatissimi papae diversis temporibus ab urbe Roma pro diversorum Patrum consultatione dederunt, venerabiliter suscipiendas decernimus.” In quo notandum est, quod “Decretales,” non dixit, “epistolas, quae inter canones habentur,” vel tantum: “quas moderni pontifices ediderunt;” sed: “quas beatissimi papae diversis temporibus ab urbe Roma dederunt.” Dicens autem: “diversis temporibus” etiam illa tempora vir sanctus comprehendit, quae crebrescentibus paganorum persecutionibus ad sedem apostolicam deferri causas episcoporum difficillime permittebant. His ita divina favente gratia prelibatis ostendimus, nullam 
(D.19 d.p.c.7) ¶ Hoc autem intelligendum est de illis sanctionibus vel decretalibus epistolis in quibus nec precedentium Patrum decretis, nec evangelicis preceptis aliquid contrarium invenitur. Anastasius enim secundus favore Anastasii imperatoris, quos Acatius post sententiam in se prolatam sacerdotes vel Levitas ordinaverat, acceptis offitiis rite fungi debere decrevit, ita inquiens: (D.19 c.8) NULLA LESIONIS PORTIO ATTINGAT QUI AB HERETICIS IAM DAMPNATIS ORDINATUR. Secundum ecclesiae catholice consuetudinem sacratissimum serenitatis tue pectus agnoscat, quod nullum de his, quos baptizauit Acatius, vel quos sacerdotes sive Levitas secundum canones ordinauit aliqua ex nomine Acatii portio lesionis attingat, quo forsitan per iniquum tradita sacramenti gratia minus firma videatur. (§ 1) Nam et baptisma (quod procul sit ab ecclesia) sive ab adultero sive a fure datum fuerit, ad percipientem munus pervenit illibatum, quia vox illa, quae sonuit per columbam omnem maculam humane pollutionis excludit quod declaratur cum dicitur: “Hic est, qui baptizat in Spiritu sancto et igne.” Nam si visibilis solis istius radii, cum per loca faedissima transeunt, nulla contactus inquinatione maculantur, multo magis illius, qui istum visibilem fecit, virtus nulla ministri indignitate constringitur. Nam et Iudas, cum fuerit sacrilegus atque fur, quicquid egit inter apostolos pro dignitate commissa, beneficia per indignum data nulla ex hoc detrimenta senserunt, declarante hoc ipsum Domino manifestissima voce: “Scribe, inquit, et Pharisei super cathedra Moysi sedent; quae dicunt, facite: quae autem faciunt, nolite facere; dicunt enim et non faciunt.” (§ 2) Quicquid ergo ad hominum profectum quilibet in ecclesia ministri pro offitio suo videntur operari, hoc totum contineri implente 
dicimus reticendum, male bona ministrando sibi tantum nocuit. Nam inviolabile sacramentum, quod per illum datum est aliis, perfectionem sue virtutis obtinuit. (§ 4) Quod quidem verum est generaliter, aliquorum nisi tantum se extenderit curiosa suspicio, ut imaginetur, prolato a papa Felice iudicio, postea inefficaciter in sacramentis, quae Acatius usurpauit, egisse; ac proinde eos oportet metuere, qui vel in consecrationibus, vel in baptismate ministeria tradita susceperunt, ne irrita beneficia videantur. (D.19 d.p.c.8) ¶Quia ergo illicite et non canonice, sed contra decreta Dei, predecessorum et successorum suorum haec rescripta dedit, (ut probat Felix et Gelasius, qui Acatium ante Anastasium excommunicaverunt, et Hormisda, qui ab ipso Anastasio tertius eundem Acatium postea dampnauit), ideo ab ecclesia Romana repudiatur, et a Deo percussus fuisse legitur hoc modo: (D.19 c.9) ANASTASIUS A DEO REPROBATUS, NUTU DIVINO PERCUSSUS EST. Anastasius ii, natione Romanus, fuit temporibus Teoderici regis. Eodem tempore multi clerici se a communione ipsius abegerunt, eo quod communicasset sine concilio episcoporum vel presbiterorum et clericorum cuncte ecclesiae catholice diacono Tessalonicensi, nomine Fotino, qui communicaverat Acatio; et quia occulte voluit revocare Acatium et non potuit, nutu divino percussus 
dicturus Petro: “Quodcumque ligaveris super terram, erit ligatum et in caelis” et cetera, prius dedit sibi claves regni caelorum: in altera dans ei scientiam discernendi inter lepram et lepram, in altera dans sibi potestatem eiciendi aliquos ab ecclesia, vel recipiendi. Cum ergo quaelibet negotia finem accipiant vel in absolutione innocentium, vel in condempnatione delinquentium, absolutio vero vel condempnatio non scientiam tantum, sed etiam potestatem presidentium desiderant: aparet, quod divinarum scripturarum tractatores, etsi scientia pontificibus premineant, tamen, quia dignitatis eorum apicem non sunt adepti, in sacrarum scripturarum expositionibus eis preponuntur, in causis vero diffiniendis secundum post eos locum merentur. Unde Leo IV scribit Brittanniae episcopis: (D.20 c.1) ALIORUM SCRIPTURE ROMANORUM PONTIFICUM DECRETIS NON SUNT PREPONENDAE. De libellis et commentariis aliorum non convenit aliquos iudicare, et sanctorum conciliorum canones relinquere vel decretalium regulas, quae habentur apud nos simul cum canonibus. Quibus in omnibus ecclesiasticis utimur iudiciis, id est apostolorum, Nicenorum, Anciranorum, Neocesariensium, Gangrensium, Sardicensium, Cartaginensium, Affricanensium, et cum illis regule presulum Romanorum, Silvestri, Siricii, Innocentii, Zosimi, Celestini, Leonis, Ylarii, Gelasii, Ormisde, et Gregorii iunioris. Isti omnino sunt, et per quos iudicat episcopi, et per quos episcopi simul et clerici iudicantur. Nam si tale emerserit vel contigerit inusitatum negotium, quod minime possit per istos finiri tunc illorum quorum meministis dicta Ieronimi, Augustini, Ysidori vel ceterorum similiter sanctorum doctorum similium si reperta fuerint, magnanimiter sunt retinenda ac promulganda, vel ad 
sancta quatuor evangelia utiliter et efficaciter ad effectum suum retinere vel credere probatur. (D.21 d.a.c.1) ¶Decretis ergo Romanorum pontificum et sacris canonibus conciliorum ecclesiastica negotia, et supra monstratum est, terminantur. Ministri vero sacrorum canonum et decretorum pontificum sunt summi pontifices et infra presules atque reliqui sacerdotes, quorum institutio in veteri testamento est inchoata, et in novo plenius consummata. (§ 1) Summi enim pontifices et minores sacerdotes a Deo sunt instituti per Moysen, qui ex precepto Domini Aaron in summum pontificem, filios vero eius unxit in minores sacerdotes. Postea David, cum ministeria domus Domini ampliaret, ianitores et cantores instituit. Porro Salomon quendam modum exorzizandi invenit, quo demones adiurati ex obsessis corporibus pellebantur; huic offitio mancipati exorciste vocati sunt, de quibus Dominus in evangelio: “Si ego in Beelzebub eicio demonia, filii vestri (exorciste videlicet) in quo eiciunt?” Hec omnia in novo testamento ecclesia imitata habet suos ianitores, quos hostiarios appellamus. Pro cantoribus lectores simul et cantores instituit. Exorcistas autem nomine antiquo et offitio permanente recepit. Pro filiis vero Aaron omnes infra summum pontificem sacerdotium administrantes sunt consecrati. (§ 2) Inter eos quaedam discretio servata est, ut alii appellentur simpliciter “sacerdotes,” alii “archipresbiteri,” alii 
apostoli secuti in singulis civitatibus episcopos et presbiteros ordinaverunt. Levitas autem ab apostolis ordinatos legimus, quorum maximus fuit beatus Stephanus: subdiaconos et acolithos procedente tempore ecclesia sibi constituit. De his etiam scribit beatus Ysidorus libro VII Ethimologiarum c.12. nomina illorum et nominum causas exponens, ita inquiens: (D.21 c.1) UNDE NOMEN ECCLESIASTICORUM GRADUUM SUMATUR. Cleros et clericos hinc appellatos credimus, quia Mathias sorte electus est, quem primum per apostolos legimus ordinatum. KLEROS enim grece, latine sors vel hereditas dicitur. Propterea ergo dicti sunt clerici, quia de sorte sunt Domini, vel quia Domini partem habent. Generaliter autem clerici nuncupantur omnes, qui in ecclesia Christi deserviunt, quorum gradus et nomina sunt hec: Hostiarius, psalmista, lector, exorcista, acolithus, subdiaconus, diaconus, presbiter, episcopus. (§ Ordo episcoporum quadripartitus est, id est in patriarchis, archiepiscopis, metropolitanis atque episcopis. (§ 2) Patriarcha summus Patrum greca lingua interpretatur: quia primum, id est apostolicum retinet locum, et ideo, quia summo honore fungitur tali nomine censetur, sicut Romanus, Antiocenus, Alexandrinus. (§ 3) Archiepiscopus greco vocabulo quod sit summus episcoporum: tenet enim vicem apostolicam, et presidet tam metropolitanis quam ceteris episcopis. (§ 4) Metropolitani autem a mensura civitatum vocantur; singulis enim provinciis preminent, quorum auctoritati et doctrine ceteri sacerdotes subiecti sunt, sine quibus nihil reliquis episcopis agere licet; sollicitudo enim totius provincie ipsis commissa est. (§ 5) Omnes autem superius designati ordines uno eodemque vocabulo episcopi nominantur; sed ideo privato nomine quidam utuntur, 
speculator est prepositus in ecclesia dictus, eo quod speculetur atque perspiciat populorum infra se positorum mores et vitam. (§ 8) pontifex princeps sacerdotum est, quasi via sequentium. Ipse et summus sacerdos, ipse et pontifex maximus nuncupatur. Ipse enim sacerdotes et Levitis efficit: ipse omnes ordines ecclesiasticos disponit: ipse quid unusquisque facere debeat ostendit. Ante autem pontifices et reges erant. Nam maiorum hec erat consuetudo, ut rex esset et sacerdos et pontifex. Unde et Romani imperatores pontifices dicebantur. (§ 9) Vates a vi mentis appellatus cuius significatio multiplex est: nam modo sacerdotem, modo prophetam significat, modo, poetam. (§ 10) Antistes sacerdos dictus est ab eo, quod antestat: primus enim est in ordine ecclesiae; ut supra se nullum habeat. Sive latine sacerdos dux. (§ 11) Sacerdos autem nomen habet compositum ex greco et latino, quod est sacrum dans; sicut enim rex a regendo, ita sacerdos a sacrificando dictus est: consecrat enim et sacrificat. Sacerdotes autem gentilium flamines dicebantur. Hi in capite habebant pileum, in quo erat brevis virga, desuper habens lane aliquid quod cum propter estum ferre non possent filum tantum in capite religare ceperunt; nam nudis eos penitus capitibus incedere nefas erat. Unde et a filo quo utebantur flamines dicti sunt, quasi filamines. Verum festis diebus filo deposito pileum imponebant pro sacerdotii eminentia. (§ 12) Presbiter grece, latine senior 
superponendas deferunt; hi apud Ebreos Nathinei vocantur. (§ 15) Lectores a legendo, psalmiste a psalmis canendis vocati; illi enim predicant populis, quid sequantur; isti canunt, ut excitent ad compunctionem animos audientium; licet quidam lectores ita miserabiliter pronuntient, ut quosdam ad luctum lamentacionemque compellant. Idem etiam pronuntiatores vocantur, quod porro annuntient. Tanta enim et tam clara erit eorum vox, ut quamvis longe positorum aures adimpleant. (§ 16) Cantor autem vocatus qui vocem modulatur in cantu. Huius duo genera dicuntur in arte musica, sicut ea doctissimi homines latine dicere potuerunt, precentor et succentor: precentor scilicet, qui vocem premittit in cantu, succentor autem, qui subsequenter canendo respondet. Concentor autem dicitur, quia consonat; qui autem non consonat nec concinit, nec concentor erit. (§ Acolithi grece, latine ceroferarii dicuntur a deportandis cereis, quando legendum est evangelium, aut sacrificium offerendum; tunc enim accenduntur luminaria ab eis, et deportantur, non ad effugandas tenebras, dum sol eodem tempore rutilat, sed ad signum leticie demonstrandum, ut sub tipo luminis corporalis illa lux ostendatur, de qua in evangelio legitur: “Erat lux vera, quae illuminat omnem hominem venientem in hunc mundum.” (§ 18) Exorciste ex greco in latinum adiurantes sive increpantes vocantur, invocant enim super cathecuminos, vel super eos, qui habent spiritum immundum, nomen Domini Iesu, adiurantes per eum, ut egrediatur ab eis. (§ 19) Hostiarii, idem et ianitores, qui in veteri testamento electi sunt ad custodiam templi, ut non ingrederetur in illud immundus in omni re. Dicti autem hostiarii, quod presint hostiis templi. Ipsi enim tenentes clavem omnia intus, extraque custodiunt, atque inter bonos et malos habentes iudicium, fideles recipiunt et 
(D.21 c.4) INFERIORES A SUPERIORIBUS IUDICANDI SUNT. Inferior sedes potiorem absolvere non potest. Sola enim potior inferiorem convenienter absolvit. Hinc liquido providetur, quia quem non potest absolvere, nec potest iudicio inferior potiorem ligare. Unde Propheta ait: “Numquid gloriabitur securis contra eum, qui secat in ea? aut exaltabitur serra contra eum, qui trahit eam?” His ita ex divina scriptura commemoratis, sole clarius exhibuimus, non posse quemquam, qui minoris auctoritatis est, eum, qui maioris est potestatis, iudiciis suis addicere, aut propriis diffinitionibus subiugare. (D.21 c.5) Idem. DE EODEM. Nolite nos existimare cuiuscumque proximorum nostrorum, ea quae sunt digna reprehensione, velle defendere, sed quod ita velim filios circa patrem spiritualem, et discipulos erga magistrum devotos esse ac sobrios, ut nulla penitus temeritate ad eorum vitam, ut non dicamus diiudicandam, sed nec saltem tenuiter reprehendendam prosiliant. (D.22 d.a.c.1) ¶ Quia ergo maior a minori iudicari non debet videndum est, quae inter ceteras ecclesias primum locum, quae secundum, vel tertium obtineat. Romana ecclesia (sicut supra dictum est) primum locum inter 
omnia condita sunt elementa, Romanam fundauit ecclesiam. Illius certe privilegio fungitur, illius auctoritate fulcitur. Unde non dubium est, quia, quisquis cuilibet ecclesiae ius suum detrahit, iniusticiam facit. (§ 1) Qui autem Romane ecclesiae privilegium ab ipso summo omnium ecclesiarum capite traditum auferre conatur, hic proculdubio in heresim labitur; et cum ille notetur iniustus, hic est dicendus hereticus. Fidem quippe violat, qui adversus illam agit, quae est mater fidei: et illi contumax invenitur, qui eam cunctis ecclesiis pretulisse cognoscitur. Et infra: (§ 2) Unde et ipse S. Ambrosius se in omnibus sequi magistram sanctam Romanam profitetur ecclesiam. (D.22 c.2) Item Anacletus servus Christi Iesu. NON AB APOSTOLIS, SED AB IPSO DOMINO ROMANA ECCLESIA PRIMATUM OBTINUIT. Sacrosancta Romana et apostolica ecclesia non ab apostolis, sed ab ipso Domino salvatore nostro primatum obtinuit, sicut beato Petro apostolo dixit: “Tu es Petrus,” et reliqua usque: “soluta et in celo.” (§ 1) Adhibita est societas in eadem Romana urbe beatissimi Pauli apostoli, vasis electionis, qui uno die unoque tempore cum Petro gloriosa morte coronatus est, et ambo sanctam Romanam ecclesiam consecraverunt, atque aliis omnibus urbibus in universo mundo tam sua presentia quam venerando triumpho pretulerunt. Et licet pro omnibus assidua apud Deum omnium sanctorum effundatur oratio, his tamen verbis Paulus beatissimus Romanis proprio cirographo pollicetur, dicens: “Testis enim mihi est Deus, cui servio in spiritu meo in evangelio Filii eius, quod sine intermissione memoriam vestri facio semper in orationibus meis.” (§ 2) Prima ergo sedes est caelesti beneficio Romana ecclesia, quam (ut memoratum est) 
beatissimi Petrus et Paulus suo martirio consecrarunt. (§ 3) Secunda autem sedes apud Alexandriam beati Petri nomine a Marco, eius discipulo atque evangelista, consecrata est. (§ 4) Tercia vero sedes apud Antiochiam eiusdem, beati Petri habetur honorabilis: quia illic, priusquam Romam veniret, habuit, et Ignatium episcopum constituit; et illic primum nomen Christianorum exortum est. Et post pauca. (§ 5) Inter beatos apostolos quaedam fuit discretio, et post licet omnes essent apostoli, Petro tamen a Domino concessum est (et ipsi inter se voluerunt id ipsum), ut reliquis omnibus preesset apostolis, et Cephas, id est caput et principium teneret apostolatus. Qui et eandem formam suis successoribus et reliquis episcopis tenendam tradiderunt. Et non solum hoc in novo testamento est constitutum, sed etiam in veteri fuit; unde scriptum est: “Moyses et Aron in sacerdotibus eius,” id est primi inter eos fuerunt. Et post pauca: (§ 6) Hec vero apostolica sedes caput et cardo (ut prefatum est) a Domino, et non ab alio constituta est; et sicut cardine ostium regitur, sic huius sanctae apostolice sedis auctoritate omnes ecclesiae Domino disponente reguntur. (D.22 d.p.c.2) ¶ Hac auctoritate Alexandrina ecclesia secundum a prima locum habere censetur. Sed postea in Constantinopolitana sinodo ecclesia Constantinopolitana secundum a sede apostolica locum accepit. Unde in eadem 
(D.23 d.a.c.1) ¶Breviter quae inter ecclesiastica offitia sit differentia monstravimus. Nunc a summo incipientes, et iisque ad ultimum gradum descendentes, qualiter quisque eorum debeat ordinari, sanctorum auctoritatibus ostendamus. (D.23 c.1) DECRETUM NICOLAI PAPAE DE ELECTIONE ROMANI PONTIFICIS. In nomine Domini nostri et salvatoris Iesu Christi. Ab incarnatione eius anno MLIX mense aprili, indictione XII, propositis sacrosanctis evangeliis, presidente quoque reverendissimo ac beatissimo Nicolao papa, in basilica Lateranensis patriarchii, quae cognominatur Constantiniana, considentibus etiam reverendissimis episcopis, abbatibus, presbiteris, diaconibus, idem venerabilis pontifex apostolica auctoritate decernens de electione summi pontificis, inquit: (§ 1) Novit beatitudo vestra, dilectissimi fratres et coepiscopi, inferiora quoque membra non latuit, defuncto pie memorie domino Stephano predecessore nostro hec apostolica sedes, cui auctore Deo deservio, quot adversa pertulerit, quot denique per simoniace heresis trapezitas repetitis malleis crebrisque tunsionibus subiacuerit, adeo ut columna Dei viventis iam pene videretur nutare, et sagena summi piscatoris procellis intumescentibus cogeretur in naufragii profunda submergi. Unde, si placet fraternitati vestre, debemus auxiliante Deo futuris casibus prudenter occurrere, et ecclesiastico statui, ne rediviva mala (quod absit) prevaleant, in posterum providere. (§ 2) Quapropter instructi predecessorum nostrorum aliorumque sanctorum Patrum auctoritate, decernimus atque statuimus, ut, obeunte huius Romane ecclesiae universalis pontifice, inprimis cardinales episcopi diligentissima simul consideratione tractantes, mox sibi clericos cardinales adhibeant: sicque reliquus clerus et 
comprovincialibus episcopis cum metropolitani iudicio consecrati.” Quia sedes apostolica cunctis in orbe terrarum prefertur ecclesiis atque ideo super se metropolitanum habere non potest, cardinales episcopi proculdubio metropolitani vice funguntur, qui videlicet electum antistitem ad apostolici culminis apicem provehant. (§ 4) Eligatur autem de ipsius ecclesiae gremio, si reperitur idoneus; vel si de ipsa non invenitur, ex alia assumatur; salvo debito honore et reverentia dilecti filii Henrici, qui in presentiarum rex habetur, et futurus imperator Deo concedente speratur, sicut iam sibi concessimus et successoribus illius, qui ab hac apostolica sede hoc ius personaliter impetraverint. (§ 5) Quod si pravorum atque iniquorum hominum ita perversitas invaluerit, ut pura, sincera atque gratuita fieri in Urbe non possit electio, cardinales episcopi cum religiosis clericis catholicisque laicis, licet paucis, ius potestatis obtineat, eligere apostolice sedis pontificem, ubi congruerit. (§ 6) Plane, postquam electio fuerit facta, si bellica tempestas vel qualiscumque hominum conatus malignitatis studio restiterit, ut is, qui electus est, in apostolica sede iuxta consuetudinem inthronizari non valeat, electus tamen, sicut vere papa, auctoritatem obtineat regendi Romanam ecclesiam, et disponendi omnes facultas illius; quod beatum Gregorium ante consecrationem suam fecisse cognovimus. (§ 7) Quod si 
resurgent in iudicio,” deputetur, omnipotentis contra se sentiat iram, et sanctorum apostolorum Petri et Pauli (quorum presumit ecclesiam confundere), in hac vita et in futura furorem sentiat “fiat habitatio eius deserta, et non sit, qui inhabitet in tabernaculis eorum, fiant filii eius orphani et uxor eius vidua, commotus amoveatur ipse et eius filii, et mendicent, et eiciantur de habitationibus suis, scrutetur fenerator omnem substantiam eius, et diripiant alieni labores eius, orbis terrarum pugnet contra eum, et cuncta elementa sint ei contraria,” et omnium sanctorum quiescentium merita illum confundant, et in hac vita super eum apertam vindictam ostendant. (§ 9) Observatores autem huius nostri decreti omnipotentis gratia protegat, et auctoritas beatorum, apostolorum Petri et Pauli ab omnium vinculis peccatorum absolvat. (D.23 d.p.c.1) ¶ Episcopi vero et ceteri ordinem infra constituti qualiter ordinari debeant, ex auctoritate Cartaginensis concilii IV, cui interfuit Augustinus tempore Honorii Augusti, ostendamus, ab eorum examinatione incipientes: (D.23 c.2) QUOMODO SIT EXAMINANDUS, QUI IN EPISCOPUM ELIGITUR. Qui episcopus ordinandus est, antea examinetur, si natura sit prudens, si docibilis, si moribus temperatus si vita castus, si sobrius, si semper suis negociis cavens si humilis, si affabilis, si misericors, si litteratus, si in lege Domini instructus, si in scripturarum sensibus cautus, si in dogmatibus ecclesiasticis exercitatus; et ante omnia, si fidei documenta verbis simplicibus asserat, id est Patrem et Filium et Spiritum sanctum unum Deum esse confirmans, totamque trinitatis deitatem coessentialem et consubstantialem et coeternalem et coomnipotentem predicans; si singulas quasque in trinitate personas 
quae sunt et auctor, Dominus et rector cum Patre et Spiritu sancto omnium creaturarum; qui passus sit pro salute nostra vera carnis passione, mortuus vera corporis sui morte, resurrexit uera carnis sue receptione et vera anime resumptione, in qua veniat iudicare vivos et mortuos. (§ 1) Querendum est etiam ab eo, si novi et veteris testamenti, id est legis et prophetarum et apostolorum unum eundemque credat auctorem Deum, si diabolus non per conditionem, sed per arbitrium factus sit malus. (§ 2) Querendum etiam ab eo, si credat huius, quam gestamus, et non alterius carnis resurrectionem, si credat iudicium futurum, et recepturos singulos pro his, quae in hac carne gesserunt, vel penas, vel premia, si nuptias non prohibeat, si secunda matrimonia non dampnet, si carnium perceptionem non culpet, si penitentibus reconciliatis communicet, si in baptismo omnia peccata, id est tam illud originale peccatum contractum, quam illa, quae voluntarie admissa sunt, dimittantur, si extra ecclesiam catholicam nullus salvetur. (§ 3) Cum in his omnibus examinatus inventus fuerit plene instructus, tunc cum consensu clericorum et laicorum et conventu totius provincie episcoporum, maximeque metropolitani vel auctoritate, vel presentia ordinetur episcopus. Suscepto in nomine Christi episcopatu, non sue delectationi, nec suis moribus, sed his patrum diffinitionibus acquiescat. 
conspectu publico, ita demum ordinetur. Si hoc cum vestre sanctitatis animo concordat, roboretur vestre dignitatis responsione. Ab universis episcopis dictum est: “Satis placet”. Dehinc disponitur qualiter ecclesiastica officia ordinentur. (D.23 c.7) QUALITER ORDINETUR EPISCOPUS. Episcopus cum ordinatur, duo episcopi ponant et teneant evangeliorum codicem super caput et cervicem eius, et uno super eum fundente benedictionem, reliqui omnes episcopi, qui adsunt, manibus suis caput eius tangant. (D.23 c.8) QUALITER ORDINETUR PRESBITER. Presbiter cum ordinatur, episcopo eum benedicente et manum super caput eius tenente, etiam omnes presbiteri, qui presentes sunt, manus suas iuxta manus episcopi super caput illius teneant. (D.23 c.11) QUALITER ORDINETUR DIACONUS. Diaconus cum ordinatur, solus episcopus, qui eum benedicit, manus super caput illius ponat quia non ad sacerdotium, sed ad ministerium consecratur. (D.23 c.15) QUALITER ORDINETUR SUBDIACONUS Subdiaconus cum ordinatur, quia manus impositionem non accipit, patenam de manu episcopi accipiat vacuam et calicem vacuum; de manu vero archidiaconi accipiat urceolum cum aquamanile et manutergium. (D.23 c.16) QUALITER ORDINETUR ACOLITUS. Acolitus cum ordinatur, ab episcopo quidem doceatur, qualiter in offitio suo debeat agere: sed ab archidiacono accipiat ceroferarium cum cereo, ut sciat se ad accendenda ecclesiae luminaria mancipari; accipiat et urceolum vacuum ad suggerendum vinum in eucharistiam sanguinis 
(D.23 c.17) QUALITER ORDINETUR EXORCISTA. Exorcista cum ordinatur, accipiat de manu episcopi libellum, in quo scripti sunt exorcismi, dicente sibi episcopo: “Accipe, et commenda memorie, et habeto potestatem inponendi manus super energuminum, sive baptizatum, sive catecuminum.” (D.23 c.18) QUALITER ORDINETUR LECTOR. Lector cum ordinatur, faciat de illo verbum episcopus ad plebem, indicans eius fidem ac vitam atque ingenium; post hoc spectante plebe tradat ei codicem, in quo lecturus est, dicens: “Accipe et esto relator verbi Dei, habiturus, si fideliter et utiliter impleveris offitium, partem cum eis, qui verbum Dei ministraverint.” (D.23 c.19) QUALITER HOSTIARIUS. Hostiarius cum ordinatur, postquam ab archidiacono instructus fuerit, qualiter in domo Dei debeat conversari, ad suggestionem archidiaconi tradat ei episcopus claves ecclesiae de altario, dicens ei: “Sic age, quasi redditurus Deo rationem pro his rebus, quae his clavibus recluduntur.” (D.23 c.20) QUALITER PSALMISTA. Psalmista, id est cantor, potest absque scientia episcopi, sola iussione presbiteri offitium suscipere cantandi, dicente sibi presbitero: “Vide, ut, quod ore cantas, corde credas, et quod corde credis, operibus 
(D.23 c.33) QUALITER SPONSUS ET SPONSA SINT BENEDICENDI. Sponsus et sponsa cum benedicendi sunt a sacerdote, a parentibus suis vel a paranimphis offerantur, qui cum benedictionem acceperint, eadem nocte pro reverentia ipsius benedictionis in virginitate permaneant. (D.24 d.a.c.1) ¶ Qualiter episcopus sit examinandus, qualiter ipse simul cum reliquis infra ipsum constitutis sit ordinandus, breviter monstratum est. Nunc autem videndum est de sacerdotibus et reliquis, an sine examinatione sint promovendi. De his ita scribit Paulus Apostolus ad Timotheum: “Manus cito nemini imposueris, et nichil sine preiudicio facias in alteram partem declinando.” (D.24 c.2) Item ex concilio Cartaginensi III, c. 22. ANTE PROBATIONEM NULLUS ORDINETUR CLERICUS. Nullus ordinetur clericus, nisi probatus vel episcoporum examine, vel populi testimonio. (D.24 d.p.c.4) ¶ Cum itaque sine examinatione nullus sit ordinandus, quemadmodum, et quo tempore sacerdotum et ceterorum infra positorum examinatio fieri debeat, considerandum est. De his in concilio Nannetensi sic statutum legitur: (D.24 c.5) QUI ORDINANDI SUNT, FERIA QUARTA AD EXAMINATIONEM CONVENIANT. Quando episcopus ordinationes facere disponit, omnes, qui ad sacrum ministerium accedere volunt, feria quarta ante ipsam ordinationem evocandi sunt ad civitatem, una cum presbiteris, qui eos representare debent; et tunc episcopus a latere suo eligere debet sacerdotes et alios prudentes viros, gnaros divine legis et exercitatos in ecclesiasticis sanctionibus, qui ordinandorum genus, 
teneant et verbis simplicibus asserere queant. (§ 1) Ipsi autem, quibus cura committitur, cavere debent, ne aut favoris gratia, aut cuiuscumque muneris cupiditate illecti a vero devient, ut indignum et minus idoneum ad sacros gradus suscipiendos episcopi manibus applicent. Quod si fecerint, et ille, qui indigne accesserit, ab altari removebitur, et illi, qui donum sancti Spiritus vendere conati sunt, coram Deo iam condempnati, ecclesiastica dignitate carebunt. (§ 2) Igitur per tres dies continuos diligenter examinentur, et sic sabbato qui probati sunt episcopo represententur. (D.24 d.p.c.5) ¶ Alias autem, sine clericorum concilio videlicet et populi testimonio, nullum episcopus ordinare presumat. Unde in concilio Cartaginensi iv legitur: (D.24 c.6) SINE CLERICORUM SUORUM CONSILIO EPISCOPUS CLERICOS NON ORDINET. Episcopus sine consilio clericorum suorum clericos non ordinet, ita ut civium conniventiam et testimonium querat. (D.24 d.p.c.6) ¶ Queritur, quid fieri debeat de his, qui sine examinatione provecti sunt. De his ita legitur in concilio Martini papae: (D.24 c.7) DE HIS, QUI SINE EXAMINATIONE ORDINANTUR, ET POSTEA PECCATA SUA CONFITENTUR. Si quis presbiter aut diaconus sine aliqua examinatione 
(D.25 c.1) QUOD EPISCOPI ET CETERORUM SIT IN ECCLESIA OFFITIUM. Perlectis sanctitatis tue litteris gauisus sum, quod optatam salutem tuam earum relatu cognovi. De his autem, quae in consequentibus insinuare eloquii tui sermo studuit, gratias ago Deo, quod sollicitudinem offitii pastoralis impendis, qualiterque ecclesiastica offitia ordinentur, perquiris; et licet omnia prudentie tue sint cognita, tamen quia affectu fraterno me consulis, ex parte, qua valeo, expediam, et de omnibus ecclesiae gradibus quid ad quemque pertineat eloquar. (§ 1) Ad hostiarium namque pertinent claves ecclesiae, ut aperiat et claudat templum Dei et omnia, quae sunt intus extraque, custodiat; fideles recipiat, excommunicatos et infideles excipiat. (§ 2) Ad exorcistam pertinet exorcismos memoriter retinere, manusque super energuminos et catecuminos in exorzizando imponere. (§ 3) Ad acolitum pertinet preparatio luminariorum in sacrario; ipse cereum portat, ipse suggesta pro eucharistia calicis preparat. (§ 4) Ad psalmistam pertinet offitium canendi, dicere benedictiones, laudes, sacrificium, responsoria, et quicquid pertinet ad canendi peritiam. (§ 5) Ad lectorem pertinet lectiones pronunciare, et ea, quae prophete vaticinaverunt, populis predicare. (§ 6) Ad subdiaconum pertinet calicem et patenam ad altare Christi deferre et Levitis tradere, eisque ministrare; urceolum quoque et aquamanile et manutergium tenere; episcopo et presbiteris et Levitis pro lavandis ante altare manibus aquam prebere. (§ 7) Ad diaconum pertinet assistere sacerdotibus, et ministrare in omnibus, quae aguntur in sacramentis Christi: in baptismo scilicet, in crismate in patena et calice; oblationes quoque inferre et disponere in altari; componere etiam mensam Domini atque vestire, crucem ferre, et predicare evangelium et Apostolum. Nam 
altaris et confectio crismatis. Ipse predicta offitia distribuit et ordines ecclesiasticos, ipse sacras virgines benedicit, et, dum precessit in singulis unusquisque, iste tamen est preordinator in cunctis. (§ 10) Hi sunt ordines et ministeria clericorum, quae tamen auctoritate pontificali in archidiaconi cura, et primicerii ac thesaurarii sollicitudine dividuntur. (§ 11) Archidiaconus enim imperat subdiaconibus et Levitis; ad quem pertinent ista ministeria: ordinatio vestiendi altaris a Levitis, cura incensi et sacrificii necessaria sollicitudo, quis Levitarum Apostolum et evangelium legat, quis preces dicat, seu responsoria in dominicis diebus aut solempnitatibus decantet. Sollicitudo quoque parrochiarum et ordinatio et iurgia ad eius pertinent curam, pro reparandis diocesanis basilicis ipse suggerit sacerdoti; ipse inquirit parrochias cum iussione episcopi et ornamenta vel res basilicarum vel parrochiarum, gesta libertatum ecclesiasticarum episcopo idem refert, collectam pecuniam de communione ipse accipit et episcopo defert, et clericis partes proprias idem distribuit. Ab archidiacono nuntiantur episcopo excessus diaconorum, ipse denuntiat sacerdoti in sacrario ieiuniorum dies atque solempnitatum, et ab ipso publice in ecclesia predicatur; quando vero archidiaconus absens est, vicem eius diaconus sequens adinplet. (§ 12) Archipresbiter vero se esse sub archidiacono, eiusque preceptis, sicut episcopi sui, obedire sciat, et (quod ad eius specialiter ministerium pertinet), supra omnes presbiteros 
episcopi deferat; basilicarios ipse constituat, et matriculas ipse disponat. Quando autem primicerius absens est, ea, quae dicta sunt, ipse exquirat, qui ei aut lege est proximus aut eruditione. (§ 14) Ad thesaurarium pertinent hostiarii basilicarum ordinatio, incensi preparatio, cura crismatis conficiendi, cura baptisterii ordinandi, preparatio luminariorum in sacrario et sacrificiis. (D.25 d.p.c.1) ¶ Ex hac epistola liquet, quid cuiusque offitii sit. (D.25 d.p.c.3) Nunc autem per singulos gradus ordine recurrentes, qui ex quibus ordinibus, in quem gradum conscendere possint; qui post lapsum valeant reparari, vel non; quibus culpis a proprio gradu mereantur deici; quo accusante, quibus testificantibus possint convinci; cuius sententia sint solvendi vel dampnandi, breviter consideremus. (§ 1) Ac primum a pontificali gradu incipientes, qualem oporteat eum esse, qui in episcopum ordinandus est, diligenter investigemus, Apostoli regulam secuti, quam in huiusmodi re Timotheo et Tito scribit dicens: “Oportet episcopum esse inreprehensibilem”: id est, non obnoxium reprehensioni. Hoc ad Timotheum. Ad Titum autem: “Oportet episcopum esse sine crimine”: quod (ut Ieronimus scribit ad Oceanum) idem est. (§ 2) Nomine autem criminis quodlibet peccatum intelligitur; unde in eadem epistola Ieronimus dicit: “Res pene contra naturam est, ut sine peccato aliquis sit: sed talis eligatur, cuius comparatione ceteri grex dicantur.” In epistola vero ad Titum crimen vocatur criminale peccatum vel criminalis infamia: unde ibi legitur: “Crimen est querela, id est peccatum accusatione et dampnatione dignum.” (§ 3) Quod autem sine crimine iubetur esse qui in episcopum eligitur, non ante baptisma, sed post baptismum intelligendum est, ut a tempore videlicet baptismatis nullius criminis conscientia mentem eius remordeat. 
(D.25 c.6) A DIE BAPTISMI SINE CRIMINE DEBET INVENIRI, QUI IN EPISCOPUM EST ORDINANDUS. Primum itaque sine crimine iubetur esse episcopus, quod alio verbo ad Timotheum inreprehensibilem nominatum puto: non quod eo tantum tempore, quo ordinandus est, sit sine crimine ullo, et preteritas maculas nova conversatione diluerit, sed quod ex eo tempore, quo in Christum renatus est, nulla peccati conscientia mordeatur. Quomodo enim potest preses ecclesiae auferre malum de medio eius, qui in delictum simile corruerit? aut qua libertate peccantem corripere, cum tacitus ipse sibi respondeat, eadem se admisisse, quae corripit? (D.25 d.p.c.6) ¶ Ecce, quod ordinandus in episcopum, non solum tempore sue ordinationis, sed etiam omni tempore post baptisma a crimine debet esse immunis. (D.26 d.a.c.1) ¶ Sequitur in utraque epistola: “unius uxoris virum” post baptisma videlicet, non ante baptismum. Unde Ieronimus scribit ad Oceanum: (D.26 c.1) POST BAPTISMUM DEBET ESSE MONOGAMUS, QUI EPISCOPUS EST ORDINANDUS. Unius uxoris virum, id est monogamum, post baptismum. Si enim et ante coniugem habuerit, quae obierit, non ei imputatur, cui prorsus novo nec stupra, nec alia, quae ante fuerunt, iam obsunt. (D.26 c.2) Augustinus vero econtra testatur, scribens 
Deo apostatare, atque in alterius superstitionem ire non licet. (D.26 c.3) Item Innocentius Rufo et Eusebio, et ceteris episcopis Macedonibus. BIGAMUS PROBATUR, QUI ANTE BAPTISMUM HABUERIT UNAM ET POST BAPTISMUM ALTERAM. Deinde ponitur, non dici oportere bigamum eum, qui catecuminus habuerit uxorem atque amiserit, si post baptismum fuerit aliam sortitus, eamque primam videri, quae novo homini copulata sit, quia illud coniugium per baptismi sacramentum cum ceteris criminibus sit ablatum. Quod cum de una utique dicitur certe, si tres habuerit in vetere positus homine uxores, erit ei, quae post baptismum quarta est, sic interpretantibus prima virginis eque nomen accipiet, quae quarto ducta est loco. Quis (oro) istud non videat contra Apostoli esse preceptum, qui ait: “unius uxoris virum oportere fieri sacerdotem?” Sed obicitur, quod in baptismo totum, quicquid in veteri homine gestum est, sit solutum. Dicite mihi (ut cum pace vestra loquar), crimina tantum dimittuntur in baptismo, an et illa, quae secundum Domini precepta ac Dei instituta complentur? Uxorem ducere crimen est, an non est crimen? Si crimen est, ergo (ut prefata venia dixerim) erit auctor in culpa, qui, ut crimina committerentur, in paradiso precepit, cum ipse eos benedixit. Si vero non est crimen, quia quod Deus instituit nefas est crimen appellari, et Salomon addidit: “Etenim a Deo preparatur viro uxor,” quomodo creditur inter crimina esse dimissum quod Deo auctore legitur consummatum? Quid de talium filiis percensetur? Numquid non erunt admittendi in hereditatis consortium, qui ex ea suscepti sunt, quae ante baptismum fuit uxor, eruntque appellandi vel naturales, vel spurii, quia non est 
2) Quero, et sollicitus quero, si una eademque sit uxor eius, qui ante catecuminus, postea fit fidelis, filiosque ex ea, cum esset catecuminus suscepit, ac postea, cum fidelis, alios: utrum sint appellandi fratres, an non habeant postea defuncto patre herciscunde hereditatis consortium, quibus filiorum nomen regeneratio spiritualis creditur abstulisse? Quod cum ita sentire absurdum est, quae ratio est hoc defendi, et vacua magis opinione iactari, quam aliqua auctoritate roborari, cum non possit inter peccata deputari, quod lex precepit et Deus adiunxit? (§ 3) Numquid qui catecuminus virtutibus studuit humilitatem secutus est, patienciam tenuit, elemosinas fecit, morti destinatos qualibet ratione eripuit, adulteria exhorruit, castitatem tenuit, quero, si hec, cum fuerit factus fidelis, amittit, quia per baptismum totum, quod vetus homo gesserat, putatur auferri? Aspicias gentilem hominem Cornelium orationibus atque elemosinis vacantem, angelum audientem per revelationem ipsumque Petrum videntem; numquid per baptismum hec illi ablata sunt, propter quae ei baptisma videtur esse concessum? Si ita creditur, mihi credite, non modicum erratur, quia quicquid bene gestum fuerit et secundum precepta legalia custoditum, non potest facientibus deperire. (§ 4) Nuptiarum ergo copula, quia Dei mandato perficitur, non potest dici peccatum, et quod peccatum non est, solvi inter peccata credi non debet, eritque, integrum estimare aboleri non posse nomen prioris uxoris, cum non sit 
Quod culpe est igitur, in baptismo relaxatur: quod legis, in coniugio non solvitur. Quomodo autem potest hortator esse viduitatis, qui ipse coniugia frequentaverit? (D.26 d.p.c.4) ¶ Iohannes etiam Baptista, dum Herodem ab incestu prohiberet dicens: “Non licet tibi habere uxorem fratris tui,” evidenter ostendit, inter infideles coniugia esse. Unde datur intelligi, quod bigami dicuntur non solum qui post baptismum coniugia frequentant, sed etiam qui ante baptismum unam, et post baptismum alteram habuisse probantur. (D.27 d.a.c.1) Quod autem unius uxoris vir episcopus iubetur eligi, queritur, an de tempore ordinationis hoc sit accipiendum, ut tempore sue administrationis eius copula possit fungi, quam unicam et virginem sibi desponsauit. Hoc Martinus papa prohibet dicens: (D.27 c.1) NON ORDINETUR DIACONUS, NISI CASTITATEM PROFESSUS FUERIT. Diaconus qui eligitur, si contestatus fuerit pro accipiendo matrimonio, et se dixerit in castitate permanere non posse, hic non ordinetur. Quod si in ordinatione tacuerit et ordinatus fuerit, et postea matrimonium desideraverit, alienus sit a ministerio et vacet a clero. (D.27 d.p.c.1) ¶Hac auctoritate datur intelligi, quod illi, qui habent uxores vel accipere volunt, nec diacones, nec sacerdotes fieri possunt, nisi continentiam profiteantur. (§ 1) Si vero diaconus a ministerio cessare voluerit, contracto matrimonio licite potest uti. Nam etsi in ordinatione sua castitatis votum obtulerit, tamen tanta est vis in sacramento coniugii, quod nec ex violatione voti potest dissolvi coniugium ipsum. Unde Augustinus in libro de bono coniugali ad 
(D.27 c.3) Item Theodorus. DE EODEM. Si vir votum virginitatis habens adiungitur uxori, postea non dimittat uxorem, sed tribus annis peniteat. (D.27 c.4) DAMPNABILE EST VOVENTIBUS VELLE NUBERE. Voventibus virginitatem non solum nubere, sed etiam velle dampnabile est. (D.27 c.5) Idem contra Iovinianum. DAMPNATIONEM HABEBIT, SI NUPSERIT, QUAE VIRGINITATEM VOVIT. Si nupserit virgo, non peccat: non illa virgo, quae semet cultui divino dedicauit. Harum enim si qua nupserit, habebit dampnationem, quia primam fidem irritam fecit. (D.27 c.6) Item Nicolaus. QUAE SANCTIMONIALEM SE ESSE FINGIT NON VALET NUBERE. Quod interrogasti de femina, quae post obitum mariti sui sacrum velamen super caput suum inposuit, et finxit se sub eodem velamine sanctimonialem esse, postea vero ad nuptias rediit: bonum mihi videtur, quia per ypocrisim ecclesiasticam regulam conturbare voluit, et non legitime in voto suo permansit, ut penitentiam agat de illusione 
personis disiungi, et personas ad penitentiam debere redigi, iuxta sacrorum canonum diffinitionem iudicamus. (D.27 d.p.c.8) ¶ Hic distinguendum est, quod voventium alii sunt simpliciter voventes, de quibus Augustinus et Theodorus locuti sunt, alii sunt, quibus post votum accedit benedictio consecrationis, vel propositum religionis, de quibus Ieronimus et Nicolaus et Calixtus scripserunt. Unde contra eundem Iovinianum Ieronimus scribens, ait: (D.27 c.9) INCESTE SUNT VIRGINES, QUAE POST CONSECRATIONEM NUBUNT. Virgines, quae post consecrationem nupserint, non tam adultere sunt, quam inceste. (D.28 d.a.c.1) ¶ Ecce ostensum est, quod nolentes continentiam, nec ad subdiaconatum, nec ad superiores gradus conscendere possunt. Unde ad subdiaconatum accedentes, non sine voto castitatis iubentur admitti, auctoritate beati Gregorii, qui scribens Petro subdiacono ait: (D.28 c.1) NON FIAT SUBDIACONUS, QUI SE CASTE VICTURUM NON PROMITTIT. Nullum facere subdiaconum presumant episcopi, nisi qui se victurum caste promiserit: quia nullus debet ad ministerium altaris accedere, nisi cuius castitas ante susceptum ministerium fuerit approbata. (D.28 c.6) Item ex concilio Arelatensi II IN CONIUGIO CONSTITUTUS AD SACERDOTIUM ASSUMI NON DEBET. Assumi aliquem ad sacerdotium in coniugii vinculo constitutum non oportet, nisi fuerit promissa conversio. (D.28 c.7) Item ex eodem III 
NON ORDINENTUR DIACONI, QUI CASTITATEM NON PROFITENTUR. Preterea placuit, ut deinceps non ordinentur diacones coniugati, nisi qui prius conversionis proposito confessi fuerint castitatem. (D.28 d.p.c.7) ¶ Verum illa priori auctoritate diaconibus videtur permitti coniugium, cum ad sacerdotium tantum coniugati prohibentur assumi. Porro sequenti videtur permitti subdiaconibus, cum de diaconibus specialiter precipitur, ut sine probatione castitatis non ordinentur. Hoc idem in Anchiritana Sinodo videtur esse permissum, in qua sic statutum est: (D.28 c.8) DIACONI NON PROHIBEANTUR A MINISTERIO PRO NUPTIIS, SI IN ORDINATIONE DICUNT, SE CONTINERE NON POSSE. Diaconi quicumque ordinantur, si in ipsa ordinatione protestati sunt, dicentes, se velle habere uxores, nec posse se continere, hi, si postea ad nuptias venerint, maneant in ministerio, propterea quod his licentiam dederit episcopus. Quicumque sane tacuerint, et susceperint manus inpositionem professi continentiam, si postea ad nuptias convenerint, a ministerio cessare debent. (D.28 c.9) Item ex concilio Neocesariensi. PRESBITER DUCENS UXOREM, AB ORDINE DEPONATUR. Presbiter si uxorem duxerit, ab ordine illum deponi 
utrum accusatum noxa condempnet, an a pena innocentia patefacta subducat. Itaque pervenit ad nos, Fantinum defensorem ultionem exercere in Petrum latorem presentium voluisse, pro eo, quod (quantum dicitur) relictam cuiusdam diaconi, tempore quo conductor fuerit, marito tradiderit. Sed quoniam iste coniugem diaconi asserit non fuisse, dicens, nec eam virginem ad eum venisse, denique nec religiosam vestem mutasse, postquam ille in sacro ordine promotus est, adiciens etiam, priusquam ad diaconem veniret et postea, illam prava opinione vixisse: Ideo fraternitatem tuam his hortamur affatibus, ut cum Dei, sicut decet, timore causam hanc subtili omnino investigatione perquiras et, si in coniugio diaconi mulierem, de qua agitur, fuisse constiterit, et suprascriptus lator memorato defensori et rectori patrimonii ad vindictam modis omnibus tradatur, et cum competenti emendatione hi, qui male sociati sunt, disiungantur. Si vero in eius coniugio non fuerit, memoratum Fantinum ex nostro mandato commonere te volumus, ut ei facere nil presumat, nec falsa illum accusatione in aliquo pregravet. (D.28 c.13) Item Pelagius Cetego patricio. CUIUSDAM EPISCOPI ORDINATIO DIFFERTUR, QUIA UXOREM HABET ET FILIOS. De Siracusane urbis antistite optaveramus in ipso initio glorie vestre desideriis obedire, nisi nos multiplex ratio ipsius non paucis temporibus ordinationem differre sacerdotii coegisset, ob hoc, quod vel persone qualitas (sicut et vos nostis melius), vel superstes uxor aut filii (per quos ecclesiastica solet periclitari substantia), nostros animos diutius ab eius ordinatione suspenderet. Et quantum ad cautelam humanam pertinet, integro anno pene distulimus, opinantes, quod in melius Siracusanorum 
iudicavimus faciendum, ut congrua providentia causam, propter quam principalis constitutio habentem filios et uxorem ad episcopatus ordinem promoveri prohibet, salva dispositione concilii muniremus. Qua de re summo studio ab eodem Siracusane urbis episcopo priusquam a nobis contingeret ordinari, huiusmodi exegimus cautionem, per quam et suam fateretur, quantula esset, presentis temporis habita rerum descriptione substantiam, et nichil umquam per se, aut per filios et uxorem, sive quamlibet propinquam aut domesticam vel extraneam forte personam de rebus audeat usurpare ecclesiae, et universa sui episcopatus quesita tempore ecclesiae sue dominio sociaret, nichil ultra id, quod modo descriptum est, suis filiis vel heredibus relicturus. (D.28 d.p.c.13) ¶ Ecce hac auctoritate electus in episcopatum prohibetur habere uxorum et filios. Eligi autem ad episcopatum non debet, nisi aut sacerdos aut diaconus; subdiaconus vero non, nisi necessitate cogente. Sive ergo presbiter sive diaconus sive subdiaconus fuerit, apparet, quod in prefatis ordinibus constituti licite matrimonio possunt uti. (§ 1) Quia ergo auctoritate Gregorii, qui relictam diaconi marito tradidit, puniendus est; item in Neocesariensi concilio presbiter ducens uxorem, non diaconus, iubetur deponi; item in Anchiritana sinodo diaconi, qui in ordinatione sua dicunt, se velle habere uxores, si postea ad nuptias venerint, non 
quia (sicut de electo in episcopum supra scriptum est) ante subdiaconatum memoratus diaconus eam in uxorem duxerat. (§ 4) Illud autem Neocesariensis et Anchiritane sinodi vel ex tempore, vel ex loco intelligitur: ex tempore, quia nondum introducta erat continentia ministrorum altaris; ex loco quia utraque sinodus orientalis est, et orientalis ecclesia non suscipit generale votum castitatis. Hoc tamen diligenti observatione custodit, ut post adeptum sacerdotium, defuncta priore uxore, cum qua sacerdos factus fuerat, si alteram duxerit, deponatur. Item opponitur illud, quod legitur in canone Apostolorum: (D.28 c.14) PRESBITER CAUSA RELIGIONIS NON CONTEMPNAT PROPRIAM UXOREM. Si quis docuerit, sacerdotem sub obtentu religionis propriam uxorem contempnere, anathema sit. (D.28 c.15) Item ex concilio Gangrensi. ANATHEMA SIT, QUI PRESBITERUM CONIUGATUM OCCASIONE NUPTIARUM DISCERNIT. Si quis discernit presbiterum coniugatum, tanquam occasione nuptiarum quod offerre non debeat, et ab eius oblatione ideo abstinet, anathema sit. (D.28 c.16) Item ex VI Sinodo. AB OFFITIO ABSTINEAT PRESBITER NON LEGALIBUS NUPTIIS DETENTUS. Presbiterum, non legalibus nuptiis detentum, cathedram quidem habere, sed ab offitio abstinere precipimus. Sufficit enim huiusmodi ei indulgentia, quia benedicere aliis eum, qui vulnera sua debet curare, consequens non est. Benedictio enim sanctificationis traditio est. Qui vero hanc non habet propter delictum ignorantie, quomodo aliis tradet? Non enim publice neque private benedicat, nec corpus Domini dispenset aliis, nec 
(D.28 c.17) Item Nicolaus ad consulta Bulgarorum. DE PRESBITERIS NON EST LAICIS IUDICANDUM. Consulendum decernitis utrum presbiterum habentem uxorem debeatis sustentare et honorare, an a vobis proicere. In quo respondemus: Quoniam licet ipsi sint valde reprehensibiles, vos tamen Deum convenit imitari, qui solem suum facit oriri super bonos et malos. Deicere enim a vobis ideo non debetis, quoniam nec Iudam Dominus, cum esset mendax discipulus, a numero apostolorum deiecit. Verum de presbiteris vobis, qui laici estis, nec iudicandum est, nec de vita eorum quicquam investigandum; sed episcoporum iudicio, quicquid illud sit, est reservandum. (D.29 d.a.c.1) ¶ Sed notandum est, quod secundum Ysidorum pleraque capitula ex causa, et loco, et tempore, consideranda sunt. (D.30 d.a.c.1) Illud autem, quod in canone apostolorum, et in Gangrensi concilio, et in VI sinodo legitur, ex causa consideratur et ex tempore. Causa fuit heresis Manicheorum, quae coniugium detestabatur. (D.31 d.a.c.1) Tempus quia nondum erat institutum, ut sacerdotes continentiam servarent. Unde Gregorius scribit Petro subdiacono Sicilie: (D.31 c.1) QUI CASTITATEM NON PROMISIT, AB UXORE SUA SEPARARI NON COGATUR. Ante triennium omnium ecclesiarum subdiaconi Sicilie 
prohibitionem factam a suis se uxoribus continere noluerint, ad sacrum ordinem nolumus promoveri, quia nullus debet ad altaris ministerium accedere, nisi cuius castitas ante susceptum ministerium fuerit approbata. (D.31 d.p.c.1) ¶ Causa vero huius institucionis mundicia fuit sacerdotalis ut libere cunctis diebus orationi possent vacare. Si enim (ut Apostolus ait) ab uxoribus est cessandum, ut expeditius orationi vacemus, ministris itaque altaris, quibus cotidiana necessitas orandi incumbit, numquam coniugali offitio vacare permittitur. Unde Beda super Lucam ait: (D.31 c.2) SACERDOTIBUS SEMPER CASTITAS OBSERVANDA PRECIPITUR. Sacerdotibus, ut semper valeant altari assistere semper ab uxoribus continendum, semper castitas observanda precipitur. (D.31 c.3) Item in concilio Cartaginensi II QUI DIVINIS SACRAMENTIS DESERVIUNT, CONTINENTES ESSE OPORTET. Episcopos, presbiteros diacones ita ut placuit, et decet sacrosanctos antistites aut sacerdotes, aut Levitas, vel qui sacramentis divinis inserviunt, continentes esse decet in omnibus. (D.31 c.4) Item Innocentius I Victricio Rotomagensi episcopo. SACERDOTES ET LEVITE SUIS NON MISCEANTUR UXORIBUS. Tenere debet ecclesia omni modo, ut sacerdotes et Levite cum uxoribus suis non misceantur, quia ministerii cotidiani necessitatibus occupantur. Scriptum est enim: “Sancti estote, quoniam sanctus sum, Dominus Deus vester.” Nam priscis temporibus anno vicis sue de templo 
debent, quibus vel sacerdotium, vel ministerium sine successione est, nec preterit dies, qua vel a sacrificiis divinis, vel a baptismatis offitio vacent? (D.31 c.6) Idem Exsuperio Tolletano episcopo. QUI AB UXORIS OFFITIIS ABSTINENT, AD SACRIFICIA ADMITTANTUR. Eos ad sacrificia admitti fas sit, qui vel cum uxore non exerceant offitium carnale. (D.31 c.7) Item Ieronimus contra Iovinianum. SACERDOTI, CUI SEMPER EST ORANDUM, SEMPER EST MATRIMONIO CARENDUM. Si laicus et quisque fidelis non potest orare, nisi careat offitio coniungali, sacerdoti, cui semper offerenda sunt sacrificia, semper orandum est; si semper orandum est, semper ergo matrimonio carendum. (D.31 d.p.c.7) ¶ Quod autem Manicheorum causa de coniugio sacerdotum illud supra dictum sit, ex Gangrensi concilio apparet, in quo sic statutum legitur: (D.31 c. 8) ANATHEMA SIT, QUI NUPTIAS VITUPERAT. Si quis vituperat nuptias, et dormientem cum viro suo fidelem ac religiosam detestatur aut culpabilem estimat, velut quae regnum Dei introire non possit, anathema sit. (D.31 c.9) Item ex eodem. 
auctoritate Leonis papae, qui scribens Rustico Narbonensi episcopo ait: (D.31 c.10) MINISTRIS ALTARI EPISCOPIS ET PRESBITERIS EADEM LEX EST CONTINENTIE. Lex continentie eadem est altaris ministris, quae episcopis aut presbiteris, qui cum essent laici sive lectores, licite et uxores ducere, et filios procreare potuerunt; sed cum ad predictos pervenerunt gradus, cepit eis non licere quod licuit. Unde, ut de carnali fiat spirituale coniugium, oportet eos nec dimittere uxores, sed qui habent sic habere videantur quasi non habeant, quo et salva sit caritas conubiorum, et cessent opera nuptiarum. (D.31 c.11) Item Leo IX contra epistolam Nicete abbatis. EPISCOPUS VEL PRESBITER UXOREM PROPRIAM A SUA CURA NON ABICIAT. Omnino confitemur, non licere episcopo, presbitero, diacono, propriam uxorem causa religionis abicere a cura sua, sed ut ei victum et vestitum largiatur, sed non ut cum illa ex more carnaliter iaceat. Sic et sanctos apostolos legimus egisse, beato Paulo apostolo dicente: “Numquid non habemus potestatem sororem mulierem circumducendi, sicut frater Domini et Cephas?” Vide insipiens, quia non dixit: numquid non habemus potestatem sororem mulierem “amplectendi?” sed “circumducendi,” scilicet ut mercede predicationis sustentaretur ab eis, nec tamen deinceps foret inter eos ulterius carnale coniugium. (D.31 d.p.c.11) ¶ (§ 1) Ut igitur ex his auctoritatibus apparet, sacerdotes, uxoribus, quas in laicali habitu vel in minoribus ordinibus constituti sibi legitime copularunt, necessaria subministrare, debita vero reddere non valent. 
vocamus, in quorum tractatu videbatur aliquibus introducere legem, ut episcopi, presbiteri, diaconi, subdiaconi cum coniugibus, quas ante consecrationem duxerunt non dormirent. Surgens autem Pahfnucius confessor contradixit, honorabiles confessus nuptias, et castitatem dicens esse cum propria coniuge concubitum, suasitque concilio, ne talem ponerent legem, gravem esse asserens causam, quae aut ipsis aut eorum iugalibus occasio fornicationis existeret. Et hoc quidem Pahfnucius (licet nuptiarum esset inexpertus) exposuit, sinodusque laudavit sententiam eius, et nichil ex hac parte sancivit, sed hoc in uniuscuiusque voluntate, non necessitate permisit. (D.31 c.13) Item VI Sinodus. NON IN PERPETUUM, SED TEMPORE OBLATIONIS A COMPLEXU SUARUM UXORUM SACERDOTES ABSTINEANT. Quoniam in Romani ordine canonis esse traditum cognovimus, eos, qui ordinati sunt diaconi vel presbiteri, confiteri, quod iam non suis copulentur uxoribus: antiquum sequentes canonem apostolice diligentie et constitucionis, sacrorum virorum legales nuptias amodo valere volumus, nullo modo cum uxoribus suis eorum conubia dissolventes, aut privantes eos familiaritate ad invicem in tempore oportuno. Quicumque ergo dignus inventus fuerit subdiaconali ordinatione, aut diaconali, aut sacerdotali, hi nullo modo prohibeantur ad talem 
prescripsit, votum castitatis in ministris altaris non suscepit. Unde Stephanus papa ait: (D.31 c.14) OCCIDENTALIS NON ORIENTALIS ECCLESIA CASTITATIS OBTULIT VOTUM. Aliter se habet orientalium ecclesiarum traditio, aliter huius sanctae Romane ecclesiae. Nam eorum sacerdotes, diaconi atque subdiaconi matrimonio copulantur; istius autem ecclesiae vel occidentalium nullus sacerdotum a subdiacono usque ad episcopum licentiam habet coniugium sortiendi. (D.31 d.p.c.14) ¶Similiter et capitulum Nicolai ex loco consideratur, quia gens Bulgarorum noviter conversa ad fidem propositum sacre religionis ex integro assumere nondum didicerat. (§ 1) Quod autem in c. VI sinodi presbiter non legitimis nuptiis detentus punitur, non legales nuptie secunde intelligende sunt, a quibus auctoritate canonica quilibet sacerdos debet esse inmunis. Illud autem Gangrensis concilii: “Si quis discernit presbiterum coniugatum” et cetera. similiter intelligendum est vel localiter traditum, vel coniugatum ab ea appellatum, quam ante tempus sue ordinationis duxerat. (§ 2) Illud quoque Martini papae: “Si subdiaconus secundam duxerit uxorem,” non dissimiliter intelligendum est. primam enim uxorem ante subdiaconatum habere permittitur, qua defuncta vel castitatem professa promovetur iste ad subdiaconatum. Promotus autem, si secundas desideraverit nuptias, sententie Martini papae subiacebit. (D.32 d.a.c.1) Servanda est ergo continentia ab omnibus in sacris ordinibus constitutis. Unde Leo papa ait: (D.32 c.1) NEQUE ETIAM SUBDIACONIS CONUBIUM CONCEDITUR. Cum sacerdotum tam excellens est electio, ut hec, quae 
capite, dignum est custodiri, quanto magis in primo, vel secundo tertiove servandum est, ne aut levitico aut presbiterali honore, aut episcopali excellentia quisquam idoneus existimetur qui se a voluptate luxurie nec dum refrenasse detegitur. (D.32 c.3) Item Gregorius Augustino Anglorum episcopo EXTRA SACROS ORDINES CONSTITUTI DUCANT UXORES ET AB ECCLESIA STIPENDIA ACCIPIANT. Si qui vero sunt clerici extra sacros ordines constituti, qui se non possunt continere, sortiri uxores debent, et stipendia sua exterius accipere, quia et de eisdem Patribus novimus scriptum, quod dividebatur singulis, prout cuique opus erat. De eorum ergo stipendio cogitandum atque providendum est, et sub ecclesiastica regula tenendi sunt, ut bonis moribus vivant, et canendis psalmis invigilent, et ab omnibus illicitis et cor et linguam et corpus Deo auctore conseruent. (D.32 c.4) Item Nicolaus papa Adoni Viennensi Archiepiscopo. SUBDIACONO UXOREM DUCERE NON LICET. De illo clerico Alwico nomine, quem per ordines ecclesiasticos usque ad subdiaconatum vixisse dicitis, cur vestra auctoritate uxorem duxerit, miramur, eo quod nulli umquam (exceptis illis, quibus ecclesiastica regula habere 
precipimus et omnino contradicimus, ut missam non cantet, nec evangelium legat nec epistolam ad missam neque in presbiterio cum his ad divina offitia, qui prefate constitucioni obedientes fuerint, maneat, neque partem ab ecclesia suscipiat. (§ 2) Precipientes etiam statuimus, ut hi predictorum ordinum, qui eisdem predecessoribus nostris obedientes castitatem servaverint, iuxta ecclesias (sicut oportet religiosos clericos) simul manducent et dormiant, et quicquid eis ab ecclesia competit, hoc communiter habeant. Deinde, ut decime et primitie seu oblationes vivorum et mortuorum ecclesiis Dei fideliter reddantur a laicis, et ut in dispositione episcoporum sint, quas qui retinuerint, a sanctae ecclesiae communione separentur. (D.32 c.7) Item ex VI Sinodo. QUI UXOREM DUCERE VOLUERIT, ANTE ORDINEM SUBDIACONATUS HOC FACIAT. Si quis eorum, qui ad clerum accedunt, voluerit nuptiali iure mulieri copulari, hoc ante ordinem subdiaconatus faciat. (D.32 c.8) Item ex concilio Cartaginensi III LECTORES AUT UXORES DUCANT, AUT CONTINENTIAM PROFITEANTUR. Lectores cum ad annos pubertatis veniunt, cogantur aut uxores ducere, aut continentiam profiteri. (D.32 c.9) Item Gregorius Bonifatio episcopo Regitano. SUBDIACONOS CONTINENTIAM OBSERVARE OPORTET. Subdiaconibus tuis hoc, quod de singulis statuimus, decrevimus observari, nec illam diffinitionem nostram cuiusquam contumatia sinas aut temeritate corrumpi. (D.32 c.10) Item Urbanus II in Sinodo apud Melfiam. 
commoniti non se correxerint, principibus indulgemus licentiam, ut eorum feminas mancipent servituti. Si vero episcopi consenserint eorum pravitatibus, ipsi offitii interdictione mulctentur. (D.32 c.11) Item Dominico Grandensi patriarche. EXCLUDENDI SUNT A SUORUM GRADUUM DIGNITATE SUBDIACONI, ET DEINCEPS, SI CONTINENTES ESSE NOLUERINT. Erubescant impii, et aperte intelligant iudicio Spiritus sancti eos, qui in tribus sacris gradibus, presbiteratu, diaconatu, subdiaconatu positi, mulierculas non abiecerint et caste non vixerint, excludendos ab eorundem graduum dignitate. De manifestis quidem loquimur: secretorum autem cognitor et iudex est Deus. (D.32 c.12) AD SACROS ORDINES NON ACCEDAT, NISI VIRGO, AUT PROBATE CASTITATIS. Nemo ad sacrum ordinem permittatur accedere, nisi aut virgo, aut probate castitatis, et qui usque ad subdiaconatum unicam et virginem uxorem habuerit. (D.32 c.13) Item in Cartaginensi concilio. IN TRIBUS GRADIBUS CONSTITUTI ETIAM AB UXORIBUS ABSTINEANT. Placuit episcopos, presbiteros, diaconos, subdiaconos secundum priora instituta etiam abstinere ab uxoribus. 
hoc deinceps nec ad subdiaconatum provehi poterunt, nec laicus nisi virginem sortitus uxorem aut bigamus ad clericatum, vel si quis ex prefatis ordinibus desiderat, ad subdiaconatum ascendere non potest sine consensu uxoris sue, ut fiat de carnali deinceps spirituale coniugium, nemine eos cogente. Neque permittitur postea uxor iungi eidem marito suo carnaliter, nec cuiquam nubere in vita aut post mortem illius. (D.32 c.15) Item ex concilio Calcedonensi. NON LICEAT CLERICIS ALTERIUS SECTE UXOREM ACCIPERE. Quoniam in quibusdam provinciis concessum est lectoribus et psalmistis uxores ducere, constituit sancta sinodus, non licere cuiquam ex his accipere secte alterius uxorem. (D.32 c.16) Item Niceni Concilii. NON HABITENT CUM CLERICIS MULIERES, NISI QUAE NATURALI FEDERE OMNEM SUSPICIONEM EXCLUDUNT. Interdixit per omnia sancta sinodus, non episcopo, non presbitero, non diacono, non subdiacono non alicui omnino, qui in clero est, licere subintroductam mulierem habere, nisi forte aut matrem, aut sororem, aut amitam, aut etiam eas idoneas personas, quae fugiant suspiciones. (D.32 c.18) Item Gregorius in Dialogorum libro IV. PRESBITER UXOREM SUAM QUASI SOROREM DILIGAT ET QUASI HOSTEM FUGIAT. Presbiter quidam commissam sibi regebat ecclesiam cum magno timore Domini, qui ex tempore accepti ordinis presbiteram suam ut sororem diligens, sed quasi hostem cavens, ad se propius non sinebat accedere, eamque sibi appropinquare nulla occasione permittens, ab ea sibi communionem funditus familiaritatis abscidit. 
ordinibus auctoritate canonum Apostolorum prohibetur, in quibus sic statutum legitur: (D.33 c.1) SECUNDIS NUPTIIS POST BAPTISMA COPULATUS, AUT CONCUBINAM HABENS, AD SACRUM ORDINEM CONSCENDERE NON VALET. Si quis post acceptum sacrum baptisma secundis fuerit nuptiis copulatus aut concubinam habuerit, non potest fieri episcopus, nec sacerdos, nec diaconus, aut prorsus ex numero eorum, qui ministerio sacro deserviunt. (D.33 d.p.c.1) ¶ Deservientes sacro ministerio intelliguntur subdiaconi, qui calicem diacono offerunt, et acoliti, qui cum cereis diacones precedunt, unde ceroferarii dicuntur, qui etiam vinum et aquam preparando calici subministrant. Concubina intelligenda est preter uxorem, ut iste sit sensus capituli: “Si quis post acceptum sacrum baptisma secundis fuerit nuptiis copulatus, aut concubinam habuerit”: distinguendum est, antequam uxorem duxerit, sive post mortem uxoris. Unde beatus Gregorius ait: (D.33 c.2) DUARUM MATRONARUM MARITUS POST BAPTISMUM CLERICUS NON ORDINETUR. Maritum duarum matronarum post baptismum clericum non ordinandum censuimus; neque eum, qui unam quidem concubinam, vel meretricem in matrimonio assumpsit; nec illum, qui semetipsum abscidens quodlibet 
iuncti sunt, aut monasteriis, ex quo baptizati sunt, adheserunt, si non concubinam, si non pellicem norunt, si in bonis operibus vigilaverint, non prohibentur huiusmodi ad clericatus sortem assumi. (D.34 d.p.c.3) ¶ Concubina autem hic ea intelligitur, quae cessantibus legalibus instrumentis unita est, et coniugali affectu asciscitur; hanc coniugem facit affectus, concubinam vero lex nominat. De hac dicitur in concilio Tolletano: (D.34 c.4) QUI NON HABET UXOREM, LOCO ILLIUS CONCUBINAM LICET HABERE. Is qui non habet uxorem et pro uxore concubinam habet, a communione non repellatur: tamen ut unius mulieris aut uxoris aut concubine sit coniunctione contentus. (D.34 c.5) Item Ysidorus de distantia veteris et novi testamenti. DE EODEM. Christiano non dicam plurimas, sed nec duas simul habere licitum est, nisi unam tantum aut uxorem, aut certe loco uxoris (si coniux deest) concubinam. (D.34 d.p.c.6) ¶ Ceterum, si non talis concubina fuerit, et etas illius, de quo agitur, future incontinentie suspicionem auferre dignoscitur, apostolica concessione ad ordinem diaconatus provehi potest. Unde Pelagius papa scribit Florentino episcopo: (D.34 c.7) QUI POST MORTEM UXORIS DE ANCILLA FILIOS HABUERIT DIACONUS FIERI PERMITTITUR. Fraternitatis tue relatione suscepta, eius latorem secundas quidem nuptias expertum non fuisse didicimus, castitatem tamen eum priori non servasse coniugio designasti. Et quamvis multa sint, quae in huiusmodi 
districtionis illius non patitur manere censuram, et etas istius, de quo agitur, future incontinentie suspicionem auferre dignoscitur, ut ad diaconatus ordinem possit provehi, concessisse nos noveris. (§ 1) Micinam vero ancillam eius, de qua se post uxoris transitum filios habere confessus est, iubemus, ut tua dispositione cuicumque monasterio continentiam professura tradatur. (D.34 d.p.c.8) ¶ Quod ergo de pellice et meretrice apud Gregorium et Innocentium scribitur, propter spem future incontinentie constitutum esse creditur, quia difficile continentiam servat, qui se illicito concubitu maculare non metuit. Vel prohibetur ordinari, qui pellicem vel meretricem cognoverit maritali affectu, vel quia corrupta florem virginitatis amiserat vel quia meretricari non desinit, licet in uxorem ducatur. Utrumque enim inpedimentum cuilibet prestat, quo minus ad sacros ordines pertingere valeat. Unde Ylarius papa scribit, dicens: (D.34 c.9) QUI VIRGINEM NON DUXIT UXOREM, AD SACROS ORDINES NON ACCEDAT. Curandum ergo inprimis est, ne ad sacros ordines (sicut gestis prioribus ante prescriptum est) quisquam, qui uxorem virginem non duxerit, aspiret. (D.34 c.10) Item Gregorius urbis Rome Presul Scillacino episcopo. 
NON FIAT SACERDOS, CUIUS EVIDENTER UXOREM CONSTAT ADULTERIUM ADMISISSE. Si cuius uxorem adulterium commisisse, cum esset laicus, evidenter fuerit comprobatum, hic ad ministerium ecclesiasticum admitti non potest. Quod si in clericatu eo iam constituto adulteravit, dato repudio dimittere eam debet. Si vero retinere eius consortium velit, non potest suscepto ministerio perfrui. (D.34 d.p.c.12)¶Premissis auctoritatibus bigami et qui virgines non sunt sortiti uxores a sacris ordinibus prohibentur. Sed queritur, si quis ante baptisma viduam duxerit uxorem, an propterea sit prohibendus a sacris ordinibus? De his ita scribit Innocentius papa Victricio Rotomagensi episcopo: (D.34 c.13) QUI ANTE BAPTISMA, SEU POST BAPTISMA VIDUAM UXOREM DUXERIT, NON ADMITTATUR AD CLERUM. Si quis viduam (licet laicus) duxerit uxorem, sive ante baptismum, sive post baptismum, non admittatur ad clerum, quia eodem vitio videtur exclusus. In baptismate enim crimina dimittuntur, non accepte uxoris consortium relaxatur. (§ 1) Quod si non putatur uxor esse computanda, quae ante baptismum ducta est, ergo nec filii, qui ante baptismum geniti sunt, pro filiis habeantur. (D.34 d.p.c.13) ¶ Prohibentur etiam bigami a quolibet ordine clericatus, iuxta illud Ambrosii ad Vercellenses. (D.34 c.14) QUI SECUNDA CONIUGIA SORTITUR, CLERICUS NON FIAT. Cognoscamus, non solum de episcopo et presbitero Apostolum statuisse, sed etiam Patres in concilii Niceni tractatu addidisse, clericum quemquam non debere esse, qui secunda coniugia sit sortitus. 
(D.34 c.15) SPECTACULIS PUBLICIS MANCIPATAM, VEL EIECTAM, VEL ANCILLAM DUCENS UXOREM, DIACONUS NON FIAT. Si quis viduam aut eiectam acceperit, aut meretricem, aut ancillam, vel aliquam de his, quae publicis spectaculis mancipantur, non potest esse episcopus, aut presbiter, aut diaconus, aut ex eorum numero, qui ministerio sacro deserviunt. (D.34 d.p.c.16) ¶ Sed postea temporum defectui condescendens papa Martinus in minoribus ordinibus eos constitui permisit, dicens: (D.34 c.17) INTER LECTORES VEL HOSTIARIOS DEPUTETUR SUBDIACONUS, SECUNDAM DUCENS UXOREM. Si subdiaconus secundam uxorem duxerit, inter lectores vel hostiarios habeatur, ita ut Apostolum non legat. (D.34 d.p.c.17) ¶ Necessitate tamen exigente bigami usque ad subdiaconatum possunt promoveri. Unde Martinus papa ait: (D.34 c.18) VIDUAM DUCENS UXOREM, SUBDIACONUS FIERI POTEST. Lector, si viduam uxorem alterius acceperit, in lectoratu permaneat, aut si necessitas fuerit, subdiaconus fiat, nichil autem supra. Similiter et si bigamus fuerit. 
cum quo velata erat sponso, coniugali est copula sociata, quia iterum velamen accepit, nullum in promovendo generetur obstaculum, quia nichil est (quantum ad hunc articulum pertinet) quod ei de canonicis obuiet constitutis. (D.35 d.a.c.1) ¶ A quibus ordinibus bigami prohibeantur, et utrum reputentur bigami, qui ante baptismum habuerunt unam, et post baptismum alteram, et an liceat sortiri uxores in sacris ordinibus constitutis, multorum auctoritatibus breviter monstratum est. (§ 1) Sequitur autem in descriptione illa apostolica: “ut sit sobrius,” qui ordinandus est, “non vinolentus,” quod ex auctoritate veteris testamenti introductum est. Ministri enim templi prohibentur vinum et siceram libere, ne ebrietate graventur corda eorum, ut sensus eorum vigeat semper et tenuis sit, vel quia venter mero estuans facile despumat in libidines. Unde Noe in ebrietate nudavit femora; Loth, quem Sodoma non vicit, una vicerunt. (§ 2) Quod autem vinolentus esse prohibetur, non semel, sed frequenter vino repletus debet intelligi. Hinc etiam in canonibus Apostolorum legitur: (D.35 c.1) DIACONUS, PRESBITER ET EPISCOPUS EBRIETATI ET ALEE DESERVIENTES, NISI DESIERINT, DEPONANTUR. Episcopus, aut presbiter, aut diaconus, alee atque ebrietati deserviens, aut desinat, aut certe dampnetur, Subdiaconus autem, aut lector, aut cantor similia faciens, aut desinat, aut communione privetur. Similiter et laicus. (D.36 d.a.c.1)¶Oportet etiam esse ordinandum prudentem. Quod contra eos notandum est, qui sub nomine simplicitatis excusant stulticiam sacerdotum. Prudentem autem oportet episcopum intelligi non solum litterarum peritia, verum etiam secularium negotiorum 
non potest esse aptus offitiis, et vitiosum nichil Deo prorsus offerri legalia precepta sanxerunt. (§ 1) Similiter, qui se ipsos abscidunt. (D.36 c.2) Item Zosimus papa. AD SUMMUM SACERDOTIUM NON ASPIRET, QUI DIVINIS STIPENDIIS NON EST ERUDITUS. Qui ecclesiasticis disciplinis per ordinem non est inbutus, et temporum approbatione divinis stipendiis eruditus, nequaquam ad summum ecclesiae sacerdotium aspirare presumat; et non solum in eo ambitio inefficax habeatur, verum etiam ordinatores eius careant eo ordine, quem contra precepta Patrum crediderant presumendum. (D.36 d.p.c.2) ¶ Ecce, quod sacrarum litterarum oportet episcopum habere peritiam: unde in veteri testamento inter cetera ornamenta pontifex rationale ferebat in pectore, in quo scribebatur manifestatio et veritas, quia in pectore pontificis manifesta debet esse cognitio veritatis. (§ 1) Hinc etiam vectes, quibus archa portabatur, iugiter annulis erant inserti, ut, cum archa esset portanda, nulla fieret mora de intromittendis vectibus, quia predicatores, per quos ecclesia circumfertur, sacris litteris semper debent insistere, ne tunc querant discere, cum ex offitio alios docere debeant. (§ 2) Hinc etiam David prius ex gratia Spiritus sancti donum scientie percepit, et postea regni administrationem 
discitur, et postea loquendo predicatur. (§ 8) Hinc idem Dominus ait: “Qui audit, dicat, veni.” (§ 9) Hinc etiam prius apostolos docuit, deinde eos ad predicandum misit, dicens: “Estote prudentes sicut serpentes, et simplices sicut columbe.” Sic etiam post resurrectionem prius illis sensum aperuit et scripturas explanavit, et postea dixit eis: “Euntes in mundum universum, etc.” Unde cum de quinque panibus quinque milia hominum vellet reficere, prius panes accipiens fregit, et postea discipulis dedit, et per eos demum turbis apposuit, quia sacramenta legis et prophetarum prius disserendo exposuit, et postea eorum scientiam discipulis dedit, et tandem per eos illam fidelibus dispensavit. (§ 10) Et hinc Petrus cum rectoribus ecclesiae scriberet ait: “Parati reddere rationem omni poscenti vos satisfactionem de ea fide et spe, quae in vobis est.” (§ 11) Hinc etiam Paulus scribens ad Timotheum ait: “Attende lectioni et exhortationi et doctrine.” (§ 12) Ex quibus omnibus liquido colligitur, quod non sufficit prelatis bona conversatio et morum honestas, nisi addatur scientia doctrine. (§ 13) Unde sacerdotes ingressuri tabernaculum prius lavabantur in labro eneo, quod fecerat Moyses ex speculis mulierum. (§ 14) Hinc etiam in Canticis Canticorum oculi, per quos prelati ecclesiae intelliguntur, assimilantur columbis, quae resident iuxta fluenta plenissima. Hinc etiam Ieronimus in Levitico: (D.37 d.a.c.1) Sed queritur, an secularibus litteris oporteat eos esse eruditos. De his ita scribitur in concilio Cartagin. IV. (D.37 c.1) LIBROS GENTILIUM NON LEGAL EPISCOPUS. Episcopus libros gentilium non legat, heretircorum autem pro necessitate aut tempore. 
verba cantare, tenere Virgilium, et id, quod in pueris est causa necessitatis, crimen in se facere voluptatis. (D.37 c.7) Beatus Ieronimus ab angelo verberatur, quia Ciceronis libros legebat. Item Rabanus de pressuris ecclesiasticis. Legimus de beato Ieronimo, quod, cum librum legeret Ciceronis, ab angelo correptus est, eo quod vir Christianus paganorum figmentis intenderet. (D.37 d.p.c.7) ¶ Hinc etiam filius prodigus ille in evangelio reprehenditur, qui de siliquis, quas porci manducabant, ventrem suum replere cupiebat. (§ 1) Hinc etiam Origenes cinifes et ranas, quibus Egiptii percussi sunt, vanam dialecticorum garrulitatem et sphistica argumenta intellegit. Ex quibus omnibus colligitur, quod non est ab ecclesiasticis secularium litterarum querenda peritia. (§ 2) Sed econtra legitur, quod Moyses et Daniel omni scientia Egiptiorum et Caldeorum eruditi fuerint. Legitur etiam, quod percepit Dominus filiis Isrel, ut spoliarent Egiptios auro et argento, moraliter insruens, ut sive aurum sapientie, sive argentum eloquentie apud poetas inveniremus, in usum salutifere eruditionis vertamus. (§ 3) In Levitico etiam primitias mellis, id est dulcedinem eloquentie humane Domino iubemur offerre. (§ 4) Magi quoque tria munera Domino obtulerunt, in quibus nonnulli trest partes philosophie volunt intelligi. 
thesaurum sapientie et scientie invenit, quia id novit, quod utile est.” Hinc etiam Beda ait in Lib. II Regum: (D.37 c.8) NON PROHIBEANTUR CLERICI SECULARES LITTERAS LEGERE. Turbat acumen legentium et deficere cogit, qui eos a legendis secularibus libris omnibus modis existimat prohibendos, in quibus si qua inventa sunt utilia, quasi sua sumere licet. Alioquin Moyses et Daniel sapientia et litteris Egiptiorum Caldeorumque non paterentur erudiri, quorum tamen supersticiones simul et delicias horrebant. Nec ipse magister gentium aliquot versus poetarum suis vel scripturis indidisset, vel dictis. (D.37 d.p.c.8) ¶ Cur ergo legi prohibentur, quae tam rationabiliter legenda probantur? Sed seculares litteras quidam legunt ad voluptatem, poetarum figmentis et verborum ornatu delectati; quidam vero ad eruditionem eas addiscunt, ut errores gentilium legendo detestentur, ut utilia, quae in eis invenerint, ad usum sacre eruditionis devote invertant. Tales laudabiliter seculares litteras addiscunt. Unde beatus Gregorius quendam episcopum non reprehendit, quia eas didicerat, sed quia contra episcopale offitium pro lectione evangelica grammaticam populo exponebat. (D.37 c.9) Hinc etiam Ambrosius scribit super Lucam: SECULARES LITTERE LEGENDE SUNT, UT NON IGNORENTUR. Legimus aliqua, ne legantur; legimus, ne ignoremus; legimus, non ut teneamus, sed ut repudiemus. (D.37 c.10) Item Ieronimus super epistolam ad Titum. GRAMATICA LEGENDA EST, UT PER EAM SACRE SCRIPTURE INTELLIGANTUR. Si quis gramaticam artem novit vel dialecticam, ut 
autem doctrina potest proficere ad vitam, dum fuerit in meliores usus assumpta. (D.37 c.15) Item Ysidorus in lib. III Sententiarum. QUARE PROHIBETUR CHRISTIANUS POETICA FIGMENTA LEGERE. Ideo prohibetur Christianus legere figmenta poetarum, quia per oblectamenta fabularum nimium mentem excitant ad incentiva libidinum. Non enim solum thura offerendo demonibus immolant, set etiam eorum dictalibentius capiendo. (D.37 d.p.c.15) ¶ Ut itaque ex premissis auctoritatibus apparet, inperitia sacerdotibus semper debet esse adversa, quoniam, cum per ignorantiam cecati aliis ducatum prestate ceperint, ambo in foveam cadunt; unde dicitur in Psalmo: “Obscurentur oculi eorum, ne videant, et dorsum eorum semper incurva.” Cum enim obscurantur illi, qui preeunt, ad ferenda onera peccatorum facile sequentes inclinantur. Elaborandum est itaque sacerdotibus, ut ignorantiam a se quasi quandam pestem abiciant. Licet enim servus nesciens voluntatem domini sui, et non faciens, dicatur vapulare paucis, non tamen hoc de omnibus generaliter intelligitur. Ut enim ait Apostolus. “Qui ignorat, ignorabitur.” Quod de eo intelligendum est, “qui noluit intelligere, ut bene ageret.” 
populo Dei susceperunt. Sacerdotes enim legere sanctas scripturas admonentur, Paulo apostolo dicente ad Timotheum: “Adtende lectioni, exhortationi, doctrine,” et: “semper permane in his.” Sciant ergo sacerdotes scripturas sacras et canones, et omne opus eorum in predicatione et doctrina consistat, atque edificent cunctos tam fidei scientia quam operum disciplina. (D.38 c.3) Item Leo episcopis Constantinopolitanis. INSCIENTIA SACERDOTUM NEC EXCUSATIONE DIGNA EST NEC VENIA. Si in laicis videtur intolerabilis inscientia, quanto magis in his qui presunt, nec excusatione est digna, nec venia? (D.38 c.4) Item Celestinus omnibus orthodoxis episcopis. CANONES NON LICET SACERDOTIBUS IGNORARE. Nulli sacerdotum liceat canones ignorare, nec quicquam facere, quod possit Patrum regulis obviare. (D.38 c.5) Item ex dictis S. Augustini. QUAE SACERDOTIBUS NECESSARIA SUNT AD DISCENDUM. quae ipsis sacerdotibus necessaria sunt ad discendum, id est sacramentorum liber, lectionarius, antiphonarius, baptisteriam, computus, canones penitentiales, psalterium, omelie per circulum anni dominicis diebus et singulis festivitatibus apte. Ex quibus omnibus si unum defuerit, sacerdotis nomen vix in eo constabit, quia valde periculose sunt evangelice mine, quibus dicitur: “Si cecus ceco ducatum prestet, ambo in foveam cadunt.” (D.38 c.8) Item Zepherinus papa. SACRE SCRIPTURE INHERENTES NON OBSCURANTUR 
(D.38 c.9) Item Ieronimus in Isaia. IGNORANTIA SCRIPTURARUM EST IGNORANTIA CHRISTI. Si iuxta apostolum Paulum Christus Dei virtus est et Dei sapientia est, ignorantio scripturarum est ignoratio Christi. (D.38 c.16) Item Clemens papa. EPISCOPUS PROPTER OBPROBRIUM SENECTUTIS A PARVULIS ET A MINIMIS DISCERE NON ERUBESCAT. Nullus episcopus propter obprobrium senectutis vel nobilitatem generis a parvulis vel minimis eruditis, si quid forte est utilitatis aut salutis, inquirere negligat. Qui enim rebelliter vivit, et discere atque bona agere recusat, magis diaboli quam Christi membrum esse ostenditur, et potius infidelis quam fidelis monstratur. (D.39 d.a.c.1) ¶ Ecce plenarie monstratum est, quod sacerdotes oportet litterarum tam sacrarum quam secularium esse peritos. Nunc queritur, an secularium negotiorum oporteat eos habere peritiam? Hanc prelatis esse necessariam, multis rationibus probatur. Debent namque prelati subditis non solum spiritualia, sed etiam carnalia subsidia ministrare, exemplo Christi, qui turbas sequentes non solum verbo docebat, sed etiam virtute sanabat et corporalibus alimentis reficiebat. Ut autem 
(D.40 d.a.c.1) ¶ Oportet quoque episcopum esse ornatum et hospitalem. Ornamenta episcopalia virtutes debent intelligi, quae a Domino eis repromittuntur, dum dicitur: “Sacerdotes eius induam salutari.” Unde in veteri testamento variis vestibus ex precepto Domini sacerdotes ornati leguntur, quia multimodis virtutibus splendere debet vita pontificis, ut gradui conferat decorem, quem ab eo non accepit. Non enim loca, sed vita et mores sanctum faciunt sacerdotem. Unde ex offitio suscepto non licentiam peccandi, sed necessitatem bene vivendi se noverint assecutos. Unde Simacus papa ait: (D.40 c.1) OFFITIUM SACERDOTII NON CONFERT, SED ADIMIT LICENTIAM DELINQUENDI. Non nos beatum Petrum (sicut dicitis) a Domino cum sedis privilegio, vel successores eius, peccandi iudicamus licentiam suscepisse. Ille perhennem meritorum dotem cum hereditate innocentie transmisit ad posteros. Quod illi concessum est per actuum lucem, ad illos pertinet, quos par conversationis splendor illuminat. Quis enim sanctum esse dubitet, quem apex tante dignitatis attollit? In quo si desint bona acquisita per meritum, sufficiunt, quae a loci predecessore testantur. Aut enim claros ad hec fastigia erigit, aut qui eriguntur, illustrat. (D.40 c.2) Item Ieronimus. FILII SANCTORUM SUNT, QUI EXERCENT OPERA EORUM. Non est facile stare in loco Petri et Pauli et tenere cathedram regnantium cum Christo, quia hinc dicitur: non sanctorum filii sunt, qui tenent loca sanctorum, sed qui exercent opera eorum. (D.40 c.3) Item Gregorius. MORUM NOBILITAS, NON LOCI VEL GENERIS, 
NON LOCA VEL ORDINES, SED MERITA NOS DEO CONIUNGUNT. Non loca vel ordines creatori nostro nos proximos faciunt, sed nos aut merita bona coniungunt, aut mala disiungunt. (D.40 c.9) Item Ambrosius. GRATIA, NON LOCUS SALVAT ANIMAM. Illud autem adverte, quia extra paradisum vir factus est, mulier intra paradisum, ut advertas, quod non loci, non generis nobilitate, sed virtute unusquisque gratiam sibi comparat. Denique extra paradisum, hoc est in inferiori loco, vir factus melior invenitur, et illa, quae in meliori loco, hoc est in paradiso, facta est, inferior invenitur. (D.40 c.12) Item Iohannes Crisostomus. NON EST VERE SACERDOS OMNIS, QUI NOMINATUR SACERDOS. Multi sacerdotes, et pauci sacerdotes; multi nomine, et pauci in opere. Videte ergo quomodo sedeatis super cathedram, quia non cathedra facit sacerdotem, sed sacerdos cathedram; non locus sanctificat hominem, sed homo locum; non omnis sacerdos sanctus, sed omnis sanctus sacerdos est. Qui bene sederit super cathedram honorem accipit cathedre; qui male sederit, iniuriam facit cathedre; ideoque malus sacerdos de sacerdotio suo 
(D.41 d.a.c.1)¶Ecce, quibus oporteat sacerdotem esse ornatum moribus. Scilicet preterea oportet illum esse ornatum in exterioribus, habitu videlicet et incessu: habitu, ut nec fulgidis, nec sordidis se vestibus ornet. Ut enim ait Ieronimus nec affectate sordes, nec exquisite delicie laudem pariunt, quod tam de vestibus, quam de cibis intelligendum est. Unde Augustinus ait in libro de doctrina Christiana: (D.41 c.1) PRO MORIBUS EORUM, CUM QUIBUS VIVIMUS, ALIMENTIS UTI DEBEMUS. Quisquis rebus pretereuntibus restrictius utitur quam sese habent mores eorum, cum quibus vivit, aut intemperans, aut supersticiosus est. Quisquis vero sic eis utitur, ut metas consuetudinis bonorum, inter quos versatur, excedat, aut aliquid significat, aut flagitiosus est. In omnibus enim talibus non usus rerum, sed libido in culpa est. (§ 1) Quid igitur locis, et temporibus, et personis conveniat, diligenter adtendendum est, nec temere flagitia reprehendamus. Fieri enim potest, ut sine aliquo vitio cupidinis vel voracitatis preciosissimo cibo sapiens utatur, insipiens autem fedissima gule flamma in vilissimum ardescat, et sanius quisque maluerit more Domini pisce vesci, quam lenticula more Esau, nepotis Abraham, aut hordeo more iumentorum. Non enim propterea continentiores sunt nobis plereque bestie, quia vilioribus escis aluntur. Nam in omnibus huiuscemodi rebus non ex earum rerum natura, quibus utimur, sed ex causa utendi et modo appetendi vel probandum est, vel inprobandum quod facimus. (D.41 d.p.c.8)¶ Sicut ergo in cibis mores eorum, cum quibus vivimus, observare monemur, sic et de indumentis intelligendum est. Ut enim alibi dicitur: “quisquis contemptis his, cum quibus vivit, lautiora sibi vel 
cetera etiam hoc notabile indicavit: “Incessus eius modo citus modo tardus”. (D.42 d.a.c.1)¶ Hospitalem vero sacerdotem esse oportet, ne sit in numero eorum, quibus in iudicio dicetur: “Hospes eram non suscepistis me.” Qui enim Apostolum secutus alios ad hospitalitatem debet invitare, quomodo hospitalitatis exhortator poterit esse, qui domum propriam hospitibus claudit? Si enim sacerdos primum a se ipso et a domestica sua ecclesia debet exigere quod postea populis imperet; si primum, imitando Christum, ipse debet facere quae postea populum doceat: necesse est, ut pauperes hospitio recipiat, quo ad hospitalitatem facilius suo exemplo subditos attrahat. (§ 1) Ordinandus itaque sacerdos ad memoriam revocet, quomodo Abraham et Loth per hospitalitatis opera Deo placere, et angelos hospitio recipere meruerunt; quomodo angeli, Sodomis hospitalem domum ingressi, Loth cum familia sua liberaverint; quomodo clausas domos cum hospitibus ignis ingressus perdiderit; quomodo etiam secundum Ieronimum aliena rapere convincitur, qui ultra necessaria sibi retinere probatur; ac sic per opera pietatis instituat ut etiam presentis vita subsidia, et eterne claritatis premia a Domino percipiat: utrumque enim pietati promittitur. (§ 2) Unde Apostolus scribens ad Timotheum ait: “Exerce te ipsum ad pietatem. Nam corporalis quidem exercitatio ad modicum utilis est; pietas autem utilis est ad omnia, 
(D.42 d.p.c.1)¶ Hinc etiam Iohannes evangelista in epistola sua quendam Diotrepem excommunicat, qui nec pauperes recipiebat, et recipientes de ecclesia eiciebat. (D.43 d.a.c.1)¶ Pudicus quoque debet esse sacerdos, ut et moribus, et verbis pudorem indesinenter exhibeat. Unde in Canticis Canticorum gene sponse, id est predicatores, turturi comparantur. (§ 1) Debet etiam gratiam docendi habere, quia ut Ieronimus ait: “Innocens absque sermone conversatio, quantum exemplo prodest, tantum silentio nocet. Nam latratu canum et baculo lupi sunt arcendi.” In ipsa autem doctrina discretum oportet esse rectorem, ne aut tacenda proferat, aut dicenda taceat. Unde Gregorius in XV capitulo sui Pastoralis ait: (D.43 c.1) DE DISCRETIONE PREDICATIONIS, ET SILENTII. Sit rector discretus in silentio, utilis in verbo, ne aut tacenda proferat, aut proferenda reticescat. Nam sicut incauta locutio in errorem pertrahit, ita indiscretum silentium hos, qui erudiri poterant, in errorem derelinquit. Sepe namque rectores improvidi, humanam amittere gratiam formidantes, loqui libere recta pertimescunt, et iuxta veritatis vocem nequaquam iam gregis custodie pastorum studio, sed mercenariorum vice deserviunt, quia veniente lupo fugiunt, dum se sub silentio abscondunt. Hinc namque eos per prophetam Dominus increpans ait in Ysaia: “Canes muti, non valentes latrare.” Hinc rursum queritur dicens in Ezechiele: “Non ascendistis ex adverso, neque opposuistis murum pro domo Isrel, ut staretis in prelio in die Domini.” Ex adverso quippe ascendere est pro defensione gregis voce libera huius mundi potestatibus contraire. Et in die Domini in prelio stare est pravis decertantibus ex iustitie amore resistere. Pastori enim recta timuisse 
corripere metuunt, incassum delinquentibus promissa securitate blandiuntur, qui iniquitatem peccantium nequaquam aperiunt, quia ab increpationis voce conticescunt. Clavis quippe apertionis est sermo correctionis quia increpando culpam detegit, quam sepe nescit ipse etiam qui perpetravit. Hinc Paulus ait ad Titum: “Ut potens sit ad exhortandum in doctrina sana et eos qui contradicunt, redarguere.” Hinc per Malachiam dicitur: “Labia sacerdotis custodiunt scientiam, et legem requirunt ex ore eius, quia angelus Domini exercituum est.” Hinc per Ysaiam Dominus ammonet dicens: “Clama, ne cesses, sicut tuba exalta vocem tuam.” Preconis quippe offitium suscipit, quisquis ad sacerdotium accedit, ut ante adventum iudicis, qui terribiliter sequitur, ipse scilicet clamando gradiatur. Sacerdos ergo, si predicationis est nescius, quam clamoris vocem daturus est preco mutus? In Actibus Apostolorum: hinc est enim, quod super pastores primos in linguarum specie Spiritus sanctus insedit, quia nimirum, quos repleverit, de se protinus loquentes facit. Hinc Moysi precipitur in Exodo, ut tabernaculum sacerdos ingrediens tintinnabulis ambiatur, ut videlicet predicationis voces habeat, ne superni inspectoris iudicium ex silentio offendat. Scriptum quippe est: “Ut audiatur sonitus, quando ingreditur sanctuarium in conspectu Domini, et non moriatur.” Sacerdos namque ingrediens vel egrediens moritur, si de eo sonitus non 
sapere ad sobrietatem.” In Exodo in sacerdotis veste iuxta divinam vocem tintinnabulis mala Punica coniunguntur. Quid enim per mala Punica nisi fidei unitas designatur? Nam sicut in malo Punico uno exterius cortice multa interius grana muniuntur, sic innumeros sanctae ecclesiae populos unitas fidei contegit, quos intus diversitas meritorum tenet. Ne igitur rector incautus ad loquendum proruat, hoc, quod iam premisimus, per semetipsam discipulis clamat veritas in Marco: “Habete sal in vobis, et pacem habete inter vos”: ac si figurate per habitum sacerdotis dicat: Mala Punica tintinnabulis iungite, ut per omne, quod dicitis, unitatem fidei cauta observatione teneatis. (§ 1) Providendum quoque est sollicita intentione rectoribus, ut ab eis nullo modo non solum prava, sed nec recta quidem nimie et inordinate proferantur, quia sepe dictorum virtus perditur, cum apud corda audientium loquacitatis incauta inportunitate levigatur, et auctorem suum hec eadem loquacitas inquinat, quae servire auditoribus ad usum profectus ignorat. Unde bene per Moysen dicitur in Levitico: “Vir, qui fluxum seminis patitur, inmundus erit.” In mente quippe audientium semen secuture cogitationis est audita equalitas locutionis, quia, dum per aurem sermo concipitur cogitatio in mente generatur. Unde ab huius mundi sapientibus in Actibus Apostolorum predicator egregius semiverbius vocatus est. Qui ergo fluxum seminis sustinet, inmundus asseritur, quia multiloquio subditus ex eo se inquinat; quod si ordinate promeret, prolem recte cogitationis edere in audientium corde potuisset, dumque incautus per loquacitatem diffluit, non ad usum generis, sed ad inmundiciam semen fundit. Unde Paulus quoque, cum de instancia predicationis discipulum admoneret, dixit ad Timotheum Ep. II: “Testificor coram Deo et Christo Iesu, qui iudicaturus est vivos et mortuos 
expositione: “Beati inmaculati,” dicitur: “Vicium animi est, indignis secreta vulgare, quod fit vel loquacitate incauta, dum sine iudicio volat irrevocabile verbum, vel adulatione, ut ei placeat, cui secreta revelat, vel iactatione scientie, ut plura scire videatur.” In quibus omnibus profecto datur intelligi, quanta debeat esse discretio in predicatione sacerdotis, qua si forte caruerit, tanquam torto naso, sacerdotalis offitii iudicatur indignus. (D.44 d.a.c.1)Cum autem vinolentus esse prohibetur, gule intemperantiam nequaquam habere permittitur; neque enim ebrietas prohibetur, et voracitas permittitur. Utrumque enim inter opera tenebrarum Apostolus connumerat, scribens Romanis: “Non in comessationibus et ebrietatibus.” Ventris namque ingluvies ad luxuriam facile provocat, et omne bonum opus dissolvit. Unde venter et genitalia sibimetipsis vicina sunt, ut ex vicinitate membrorum confederatio intelligatur vitiorum. Hinc etiam Nabusardan princeps cocorum muros Ierusalem destruxisse legitur, quia venter, cui multitudo cocorum deservit, edificia virtutum ad solum redigit. Sacerdos itaque de altario vivere, non luxuriari querat. Unde Ieronimus ait: “Tibi o sacerdos de altario vivere, non luxuriari permittitur.” (§ 1) Sunt autem comessationes non solum sacerdotibus, sed etiam laicis noxie qui festivos et solempnes dies non aliter se digne celebrare putant, nisi comessationibus deserviant. Unde Augustinus scribit ad Aurelium episcopum: 
potestate, sed Deus in nostro sermone timeatur. Ita prius movebuntur spirituales vel spiritualibus proximi, quorum auctoritate et lenissimis quidem, sed instantissimis admonicionibus cetera multitudo frangatur. (D.44 d.p.c.12)¶ Si ergo laicis comessationes dampnabiles sunt, multo magis sacerdotibus inputantur ad gehennam. Venter enim pinguis (ut ait Ieronimus) crassum sensum generat, cum sacerdotalis sensus econtra vigil debeat esse et tenuis; atque ideo edacitatis vitio obnoxii in sacerdotes ungi non debent. Hi enim (ut ait Gregorius in Moralibus), qui adhuc viciorum bello subiacent, nequaquam per predicationis usum preesse magisterio ceterorum debent. (D.45 d.a.c.1)¶ Sequitur: “non percussorem”. Non enim oportet episcopum ita esse irascibilem et perturbati sensus, ut percutiat, qui debet esse patiens: sed sequatur eum, qui dorsum posuit ad flagella. Unde Gregorius scribit Iohanni episcopo Constantinopolitano: (D.45 c.1) VERBORUM CORRECTIONE, NON VERBERIBUS TIMERI DEBENT EPISCOPI. Quid autem de episcopis, qui verberibus volunt timeri, canones dicant, bene fraternitas vestra novit. Pastores enim facti sumus, non percussores. Egregius predicator dicit: “Argue, obsecra, increpa cum omni patientia et doctrina.” Nova vero atque inaudita est ista predicatio, quae verberibus exigit fidem. (D.45 c.2) Item in quodam concilio. Neminem quisquam peccantem clericum cede attingat, non presbiter diaconum, non episcopus clericum vel servitorem ecclesiae ad cedem perducat. Quod si ita causa exigit, id est, si incorrigibilis extiterit clericus, triduo privetur honore, ut penitens redeat ad matrem ecclesiam. 
cohortacio quam commotio, plus karitas quam potestas. Sed ab his, qui quae sua querunt, non quae Iesu Christi, facile ab hac lege disceditur; et dum dominari magis quam consulere subditis placet honor inflat superbiam, et quod provisum est ad concordiam, tendit ad noxam. (D.45 c.7) Item ex canone Apostolorum. DEICIATUR AB OFFITIO DIACONUS PRESBITER ET EPISCOPUS VERBERIBUS TIMERI QUERENS. Episcopum, aut presbiterum, aut diaconum percutientem fideles delinquentes aut infideles inique agentes, et per huiusmodi volentem timeri, ab offitio suo deici precipimus, quia numquam nos Dominus hoc docuit. E contrario vero ipse, “cum percuteretur, non repercutiebat, cum malediceretur, non maledicebat, cum pateretur, non comminabatur.” (D.45 d.p.c.8)¶ Salomon vero econtra ammonet, dicens: “Percute filium tuum virga, et liberabis animam eius a morte.” Hinc etiam beatus Gregorius scribit in Dialogo, beatum Benedictum quendam monachum virga percutiendo sanasse, quem crebra ammonitione curare non poterat. Hinc etiam Dominus flagello facto de resticulis male versantes in templo flagellavit et de orationis domo eiecit. Hinc etiam Apostolus fornicatorem illum satane corporaliter vexandum tradidit, et magum illum corporali cecitate dampnavit. Hinc etiam in 
oleum sananda foventur. Miscenda ergo est lenitas cum severitate, faciendum est quoddam ex utroque temperamentum, ut neque multa asperitate exulcerentur subditi, neque nimia benignitate solvantur. Hoc nimirum illa tabernaculi archa significat, in qua cum tabulis virga simul et manna est, quia cum scripture sacre scientia est in boni rectoris pectore si est virga districtionis, sit et manna dulcedinis. Hinc etiam David ait: “Virga tua et baculus tuus ipsa me consolata sunt.” Virga enim percutimur, et baculo sustentamur. Si ergo est districtio iusticie, quae feriat, sit et consolatio baculi, quae sustentet. Sit itaque amor, sed non emolliens, sit vigor sed non exasperans, sit zelus, sed non inmoderate seviens; sit pietas, sed non plus quam expediat parcens. Intueri libet in Moysi pectore misericordiam simul cum severitate sociatam. Videamus amantem pie et districte sevientem. (§ 1) Certe cum Isreliticus populus ante Dei oculos pene inveniabilem contraxisset offensam, ita ut eius rector audisset: “Descende, peccavit populus tuus,” ac si ei divina vox diceret: “qui in tali peccato lapsus est, meus non est,” atque subiungeret: “Dimitte me, ut irascatur furor meus contra eos, et deleam eos, faciamque te in gentem magnam,” ille semel et iterum pro populo, cui preerat, obicem se ad impetum Dei irascentis opponens ait: “Aut dimitte eis hanc noxam, aut si non facis, dele me de libro tuo, quem scripsisti.” Pensemus ergo, quibus visceribus eundem populum amavit, pro cuius vita de libro vite deleri se petiit. Sed tamen iste, qui tanto amore eius populi constringitur, contra eius culpas pensemus quanto zelo rectitudinis accendatur. Mox enim, ut culpe venia delerentur obtinuit zelo rectitudinis succensus ait: “Ponat vir gladium super femur suum, ite et redite de porta usque ad portam per medium castrorum, et occidat unusquisque fratrem et amicum et proximum 
Domino prosterneret. Utrobique legatus fortis, utrobique mediator admirabilis, causam populi apud Deum precibus, causam Dei apud populum gladiis allegavit. Intus amans divine ire suplicando obstitit: foris seviens culpam feriendo consumpsit. In regimine ergo utrumque Moyses miscuit, ut nec discipline deesset misericordia, nec misericordie disciplina. Unde hic quoque iuxta utramque virtutem dicitur: “Cumque sederem quasi rex circumstante exercitu, eram tamen merentium consolator.” Sedere quippe circumstante exercitu vigor est discipline regiminis: merentium vero corda consolari ministerium pietatis. (D.45 d.p.c.13)¶Ex his omnibus apparet, quod nec lenitas mansuetudinis sine rectitudine severitatis, nec zelus rectitudinis sine mansuetudine in prelatis debet inveniri. Percussores ergo, qui premissis auctoritatibus ab episcopali offitio removentur, non quilibet corporaliter flagellantes, sed pretermissa mansuetudine ad verbera semper parati intelligendi sunt, qui per flagella non vicia corrigere, sed timeri appetunt; quibus Petrus scribit: “Ne sitis dominantes in clero, sed forma facti gregis ex animo.” Hinc etiam Gregorius scribit in Moralibus, libro XIX parte 4. capitulo 23.: (D.45 c.14) MANSUETUDO ET DISTRICTIO AB INVICEM NON SEPARENTUR. Sunt namque nonnulli ita districti, ut omnem etiam 
(D.46 d.a.c.1)¶ Sequitur: “Non litigiosum.” Nichil est enim impudentius arrogancia rusticorum, qui garrulitatem auctoritatem putant, et parati ad lites in subiectos tumide intonant, quod ex arrogancia superbie provenire manifestum est. Unde Gregorius scribit in Moralibus, libro XXIII parte 5. capitulo 12.: (D.46 c.1) ARROGANTES NESCIUNT HUMILITER INFERRE QUAE DOCENT. Hoc habet proprium doctrina arrogantium, ut humiliter nesciant inferre quod docent, et recta, quae sapiunt, recte ministrare non possunt. In verbis enim eorum proditur, quod, cum docent, quasi in quodam sibi videntur summitatis culmine residere, eosque, quos docent, ut longe infra se positos velut in imo respiciunt, quibus non consulendo, sed vix dominando dignantur loqui. Recte autem his per Prophetam Dominus dicit: “Vos autem cum austeritate inperabatis eis et cum potentia.” Cum austeritate enim et potentia inperant, qui subditos suos non tranquille corrigere ratiocinando, sed aspere inflectere dominando festinant. At contra doctrina vera tanto vehementius hoc elationis vicium fugit per cogitationem, quanto ardentius suorum verborum iaculis ipsum magistrum elationis insequitur. Cavet enim, ne eum moribus elatis predicet, quem in cordibus audientium sacris sermonibus insectatur. (D.46 d.p.c.1)¶ Ecce quare litigiosi prohibentur in episcopos ordinari. Est et alia causa huius prohibitionis. Litigiosi namque vel adulationibus animos principum sibi conciliant, vel fratribus suis detrahendo infamie notam ingerunt, vel inter fratres discordiam seminando seditiones numquam facere cessant; quae omnia in prelatis dampnabilia esse probantur. Unde Gregorius scribit in Moralibus, in libro XVIII parte 4. capitulo 3.: 
capite vel cubito iacentis ponit, ut qui corripi ex culpa debuerat, in ea fultus laudibus molliter quiescat. (§ 1) Hinc rursum scriptum est: “Ipse edificabat parietem, illi autem liniebant eum.” Parietis quippe nomine peccati duricia designatur. Edificare ergo parietem est contra se quempiam obstacula peccati construere. Sed parietem liniunt, qui peccata perpetrantibus adulantur, ut, quod illi perverse agentes edificant, ipsi adulantes quasi nitidum reddant. (§ 2) Sed sanctus vir sicut mala de bonis non estimat, ita iudicare bona de malis recusat, dicens: “Absit a me, ut iustos vos iudicem: donec deficiam, non recedam ab innocentia mea.” (D.46 c.3) ADULATOR VEL PRODITOR CLERICUS AB OFFITIO DEGRADETUR. Clericus, qui adulationibus et prodicionibus vacare deprehenditur, degradetur ab offitio. (D.46 c.4) Item. EXCOMMUNICENTUR AB EPISCOPO, QUI FRATRIBUS NON PROBANDA OBICIUNT. Accusatores fratrum episcopus excommunicet, et si emendaverint vicium, recipiat eos ad communionem, non ad clerum. (D.46 c.8) Item. NON SUNT ORDINANDI, QUI SEDICIONIBUS VACANT. 
USURAS EXIGENS SIVE CLERICUS, SIVE REGULE SUBIECTUS, DEICIATUR. Quoniam multi sub regula constituti avaritiam et turpia lucra sectantur, oblitique divine scripture, dicentis: “Qui pecuniam suam non dedit ad usuram,” mutuum dantes centesimas exigunt: iuste censuit sancta et magna sinodus, ut, si quis inventus fuerit post hanc diffinitionem usuras accipiens, aut aliquam adinventionem vel quolibet modo negotia transigens, aut emiolia, id est sescupla exigens vel aliquid tale prorsus excogitans turpis lucri gratia, deiciatur a clero et alienus existat a regula. (D.47 c.3) Hinc etiam Gregorius in XVIIII libro Moralium, parte IIII, capitulo XXXV de dilectoribus seculi scribit dicens: TEMPORALIBUS LUCRIS DESERVIENTES DEO NEQUAQUAM MILITARE PROBANTUR. Omnes huius seculi dilectores in terrenis rebus fortes sunt, in celestibus debiles. Nam pro temporali gloria usque ad mortem desudare appetunt et pro spe perpetua, ne parum quidem in labore subsistunt. Pro terrenis lucris quaslibet iniurias tollerant et pro celesti mercede vel tenuissimi verbi ferri contumelias recusant. Terreno iudici toto etiam die adsistere fortes sunt. In oratione vero coram Domino vel unius horae momento laxantur. Saepe nuditatem, deiectionem, famem pro acquirendis divitiis atque honoribus tollerant et earum rerum se per abstinentiam cruciant atque adipiscendam festinant. Superna autem laboriose querere tanto magis dissimulant, quanto ea retribui tardius putant. (§ 1) Hii itaque quasi aliarum arborum more deorsum vasti sunt, sursum angusti, quia fortes in inferiora subsistunt, set ad superiora deficiunt. At contra ex qualitate palmarum designatur proficiens vita iustorum, qui nequam sunt in terrenis desideriis fortes et in celestibus debiles. Set 
vestra inservire inmunditiae et iniquitati ad iniquitatem, ita nunc exhibete membra vestra servire iustitiae in sanctificationem.” Eorum procul dubio infirmitate condescenditur, ac si eis apertius diceretur: Si nequaquam amplius potestis, saltim tales estote in fructu bonorum operum, quales fuistis dudum in actione vitiorum, ne debiliores vos habeat sancta libertas aeris, quos in carne validos habuit, usus terrene voluptatis. (D.47 d.p.c.8)¶ Necesse est etiam, ut ille, qui ordinandus est, “sue domui sit bene prepositus,” id est, si in laicali habitu uxorem habuerit vel filios, a viciis ad virtutum studia et verbo et exemplo provocet, ut quod postea precepturus est populis, prius exigat a domesticis. Unde Apostolus Ephesiis scribit, ut uxores suas sicut sua corpora diligant, et filios suos non ad iracundiam provocent, sed enutriant illos in omni disciplina et correctione Domini. Unde cum ad Timotheum scribens, dixisset: “sue domui bene prepositum,” statim subiunxit: “habentem sibi subditos filios in omni castitate, non in accusatione luxurie.” Non enim talium cohabitator frontem habet alios redarguendi. Unde de beato Iob legitur, quod pro filiis suis cotidiana Deo offerrebat sacrificia, offerrens olocausta per singulos, quos tanta karitatis perfectione in unum constrinxit, ut quisque eorum in suo die convivium fratribus pararet, et ad epulandum secum tres sorores suas pariter invitaret. 
suorum et maxime domesticorum curam non habet, fidem negavit et est infideli deterior.” Iure ergo, qui domui sue preesse nescit in episcopum ordinari prohibetur, quia qui in re minima, et de qua sibi familiarior debet cura inesse, fidelis non est, quomodo in ecclesia Dei (ubi tot sunt et alieni) sollicitam diligentiam exhibebit? (D.48 d.a.c.1)¶ Prohibentur etiam “neophiti” in episcopos ordinari, ut qui heri erat catecuminus, hodie non fiat episcopus, qui heri erat in teatro, hodie non sedeat in ecclesia, qui vespere erat in circo, hodie non ministret altario, qui dudum fuerat fautor istrionum, hodie non sit consecrator virginum. Causa autem huius prohibitionis est secundum Apostolum, ne elatus in superbiam tamquam religio Christiana plurimum eo egeret, incidat in ruinam diaboli. Momentaneus namque sacerdos nescit humilitatem, modos personarum vel se contempnere; non ieiunavit, non flevit non se correxit non pauperibus erogavit. In arrogantiam (quae est ruina diaboli) incidunt, qui puncto hore necdum discipuli fiunt magistri, et sicut Innocentius ait, “miserum est, eum fieri magistrum, qui necdum didicit esse discipulus.” Unde de eisdem in Niceno concilio legitur: (D.48 c.1) NEOPHITUS IN EPISCOPUM NON EST ORDINANDUS. Quoniam multa sive per necessitatem, sive ex quacumque causa, contra regulam gesta sunt, ita ut homines ex vita gentili nuper adhuc cathecumini vel instructi statim ad spirituale baptisma venissent, et continuo, cum baptizati sunt etiam ad episcopatum vel presbiterium provecti sunt: recte igitur visum est, de cetero nil tale fieri. Nam et tempore opus est, ut sit catecuminus, et post baptismum multa probatione indiget, evidens namque est apostolicum preceptum, dicens: “Non 
statuti sancti concilii gerens, etiam ipse periclitabitur de statu sui cleri. (D.48 d.p.c.1)¶ Neophiti vero hodie appellantur ad propositum sacre religionis noviter accedentes. Unde beatus Gregorius scribit, dicens: (D.48 c.2) QUI DICANTUR NEOPHITI. Sicut neophitus dicebatur, qui in initio sanctae fidei erat erudicione plantatus, sic modo neophitus habendus est, qui repente in religionis habitu plantatus ad ambiendos sacros ordines irrepserit. (§ 1) Ordinate ergo ad ordines ascendendum est. Nam casum appetit, qui ad summi loci fastigia postpositis gradibus per abrupta querit ascensum. (D.49 d.a.c.1)¶ Ecce a quibus viciis debeant esse immunes qui in episcopum sunt ordinandi. Qui enim intercessores pro populo ad Deum parantur necesse est ut eius gratiam bene vivendo mereantur. Ut enim ait Gregorius in Pastorali. (§ 1) “Sollicite formidandum est, ne, qui placare posse iram Dei creditur, hanc ipse ex proprio reatu mereatur. Cuncti enim liquido novimus quia is, qui displicet, cum ad intercedendum mittitur, irati animus ad deteriora provocatur. Qui ergo desideriis terrenis astringitur, caveat, ne districti iram iudicis gravius accendens, dum loco delectatur glorie, fiat subditis auctor ruine. Sollerter ergo se quisque metiatur, 
familias, qui habuerit maculam, non offerat panes Deo suo, nec accedat ad ministerium eius.” Ubi et repente subiungitur; “Si cecus fuerit, si claudus, si vel parvo vel grandi et torto naso, si fracto pede, si mancus, si gibbus, si lippus, si albuginem habens in oculo, si iugem scabiem, si impetiginem in corpore, vel ponderosus.” (§ 1) Cecus quippe est, qui superne lumen contemplationis ignorat, qui presentis vite tenebris pressus, dum lucem venturam nequaquam diligendo conspicit, quo gressus operis porrigat nescit. Hinc etenim prophetante Anna dicitur in libro Regum: “Pedes sanctorum suorum servabit, et impii in tenebris conticescent.” (§ 2) Claudus vero est, qui quidem quo pergere debeat aspicit, sed per infirmitatem mentis vite viam perfecte non valet tenere quam videt; quia videlicet quis ad virtutis statum dum fluxa consuetudine non erigitur, quo desiderium innititur, illuc gressus operis efficaciter non sequitur. Hinc etenim Paulus dicit ad Ebreos: “Remissas manus et dissoluta genua erigite, et gressus rectos facite pedibus vestris, ut non claudicans erret, magis autem sanetur”. (§ 3) Parvo autem naso est, qui ad tenendam mensuram discretionis idoneus non est. Naso quippe odores fetoresque discernimus. Recte ergo per nasum discretio exprimitur, per quam virtutes eligimus, delicta reprobamus. Unde et in laude sponse dicitur in Canticis canticorum: “Nasus tuus sicut turris, quae est in Libano,” quia nimirum sancta ecclesia quae ex causis singulis temptamenta prodeant per discretionem conspicit, et ventura viciorum bella ex alto deprehendit. Sed sunt nonnulli, qui, dum estimari hebetes nolunt, sepe se in quibusdam inquisitionibus plus quam necesse est exercentes ex nimia subtilitate falluntur. Unde hic quoque subditur: “uel grandi vel torto naso.” Nasus etenim grandis et tortus est discretionis subtilitas inmoderata, quae, dum plus quam decet excreverit, 
vero est, quem terrene sollicitudinis pondus deprimit, ne umquam ad superna respiciat, sed solis his, quae in infimis calcantur, intendat, quid et si quando aliquid ex bono patrie celestis audierit ad hoc, nimirum perverse consuetudinis pondere pregravatus, cordis faciem non attollit, qui cogitationis statum erigere non valet, quem terrene usus sollicitudinis curvum tenet. Ex horum quippe specie psalmista dicit in Psalmo XXXVII: “Incurvatus et humiliatus sum usquequaque.” Quorum culpam quoque per semetipsam veritas reprobans ait in Luca: “Semen autem, quod in spinis cecidit, hi sunt, qui audierunt et a sollicitudinibus et diviciis et voluptatibus vite euntes suffocantur, et non referunt fructum.” (§ 6) Lippus vero est, cuius quidem ingenium ad cognitionem veritatis emicat, sed tamen hoc carnalia opera obscurant. In lippis quippe oculis pupille sane sunt, sed humore defluenti infirmantes palpebre grossescunt, quorum quia infusione crebra atteritur, etiam acies pupille vitiatur. Et sunt nonnulli, quorum sensum carnalis vite operatio sauciat, qui videre recta subtiliter per ingenium poterant, sed usu pravorum actuum caligant. Lippus itaque est, cuius sensum natura exacuit, sed conversationis pravitas confundit, cui bene per Angelum dicitur in Apocalypsi: “Colirio inunge oculos tuos, ut videas.” Colirio quippe oculos ut videamus inungimus, cum ad cognoscendam veri luminis claritatem intellectus nostri aciem medicamine bone operationis adiuvamus. (§ 7) Albuginem 
luxuria designatur, quia si cordis temptatio usque ad operationem prosilit, nimirum fervor intimus usque ad cutis scabiem prorumpit, et foris iam corpus sauciat, quia dum in cogitatione voluptas non reprimitur, etiam in actione dominatur. Quasi enim cutis pruriginem Paulus curabat abstergere, cum dicebat ad Corinthios: “Temptatio non apprehendat vos, nisi humana,” ac si aperte diceret: Humanum quidem est in corde temptationem perpeti, demoniacum vero est temptationis certamine et operatione superari. (§ 9) Impetiginem quoque habet in corpore quisquis avaricia vastatur in mente, quae si in paruis non compescitur, nimirum sine mensura dilatatur. Inpetigo quippe sine dolore corpus occupat et absque occupati tedio excrescens membrorum decorem fedat, quia et avaritia capti animum, dum quasi delectat, exulcerat, dum adipiscenda queque cogitationi obicit, ad inimicicias accendit, et dolorem in vulnere non facit, quia estuanti animo ex culpa habundantiam promittit. Sed decor membrorum perditur, quia aliarum quoque virtutum per hanc pulcritudo depravatur, et quasi totum corpus exasperat, quia per universa animum subplantat, Paulo adtestante, qui ait ad Timotheum: “Radix omnium malorum est cupiditas.” (§ 10) Ponderosus vero est, qui turpitudinem non exercet opere, sed tamen ab hac cogitacione continua sine moderamine gravatur in mente; qui nequaquam quidem usque ad opus nefarium rapitur, sed eius animus voluptate luxurie sine ullo repugnationis stimulo delectatur. Vicium quippe est ponderis, cum humor viscerum ad virilia labitur, quae profecto cum molestia dedecoris intumescunt. Ponderosus ergo est, qui totis cogitacionibus ad lasciviam defluens, pondus turpitudinis gestat in corde; et quamvis prava non exerceat opera, ab his tamen non elevatur mente, nec ad usum boni operis in aperto valet assurgere, quia gravat 
qui ad illud digne pervenerit, in eo qualiter vivere debeat, demonstremus. (D.49 c.2) Item Ieronimus super Malachiam. INDOCTUS, TERRENA LUCRA QUERENS, VITIOSUS ORDINARI NON DEBET. Sacerdotes nomen Domini despiciunt, et, quantum ad se, panem pollutum offerunt, qui ad altare indigne accedunt, quique dato munere sacerdotium presumunt. Panem quoque polluit, qui doctrinam Domini in populo male dispertit, et qui honorat potentem et despicit pauperem. Et infra: (§ 1) “Si offeratis cecum ad immolandum, nonne malum est?” etc. Superius accusati de panibus nunc accusantur de victimis. Cecum animal offert, qui ordinat indoctum in loco docti, magistrumque facit, qui vix discipulus esse poterat. Claudum offert, qui lucra terrena querentem locat, utpote pedem in diversa ponentem, unum in divinis, alterum in carnalibus, cui potest inferri illud de libro Regum: “Usquequo claudicas in duas partes?” Languidum offert, qui vitiosum pro religioso habet, quique tardum et pigrum probat pacientem, dicens illum negligentie redarguendum. Indignum est enim dare Deo quod dedignatur homo. (D.50 d.a.c.1)¶ Ex premissis auctoritatibus liquido demonstratum est, quod variis criminibus irretiti in sacerdotes ordinari non possunt. Nunc autem de eisdem 
nullius vobis supplicatio aliquo modo revocare studeat, ne huiusmodi non statuta, sed temporaliter dilata credatur esse vindicta. (D.50 c.2) Item Martinus papa Amando episcopo. QUI POST ORDINATIONEM LABITUR, DEPOSITUS PERMANEBIT. Qui semel post suam ordinationem in lapsum ceciderit deinceps iam depositus erit, nullumque gradum sacerdotii poterit adipisci. (D.50 c.3) Item Gregorius papa Sabino episcopo. PRESBITER POST LAPSUM NULLA RATIONE IN SACRO ORDINE REPARARI VALET. Presbiterum, de quo nos fraternitas tua latoris presentium legatione consuluit, nulla ratione in sacro ordine post lapsum aut permanere, aut revocari posse cognoscat. Circa quem tamen mitius agendum est, quia commissum facinus facili dicitur professione confessus. (D.50 c.4) Item Iohannes VIII Cenomantico Venetensi episcopo. POST PERACTUM HOMICIDIUM SACERDOTALE OFFITIUM AMMINISTRARI NON POTEST. Miror minus doctam scientiam tuam sacerdotem putare et post perpetratum homicidium posse in sacerdotio ministrare, immo (quod est ineptius) nobis suadere velle, ut ipsi tali presumptioni preberemus assensum. Quis enim tam demens tamque perversi sensus tale quid existimaret vel post quantamcumque penitenciam concedendum, cum omni sit canonice discipline contrarium? Debet ergo sacerdotio privatus lacrimarum fonte flagitium tam immane diluere, ut talibus saltem remediis curatus salutis possit invenire suffragium. (D.50 c.5) Item Nicolaus papa. 
AD MAIOREM GRADUM PROVEHI NON POTEST CLERICUS, QUI PAGANUM OCCIDERIT. Clericum, qui paganum occiderit, non oportet ad maiorem gradum provehi, qui carere debet etiam acquisito, homicida enim est. Nam cum discreti sint milites seculi a militibus ecclesiae, non convenit militem ecclesiae militare seculo, per quod ad effusionem sanguinis necesse sit pervenire. (D.50 c.6) Idem Osbaldo Corepiscopo Quadrantino. QUI SE DEFENDENDO PAGANUM OCCIDERIT, SACERDOTALI CAREAT OFFITIO. De his clericis, pro quibus consuluistis, scilicet, qui se defendendo paganum occiderunt, si postea per penitenciam emendati ad pristinum possint gradum redire, aut ad altiorem ascendere, scito, nos nullam occasionem dare nec ullam tribuere licentiam eis quemlibet hominum quolibet modo occidendi. Verum si contigerit, ut clericus sacerdotalis ordinis saltim paganum occiderit, multum sibi consulit, si ab offitio sacerdotali recesserit; satiusque illi est in hac vita Domino sub inferiori habitu inreprehensibiliter famulari, quam alta indebite appetendo in profundum dampnabiliter dimergi. (D.50 c.7) Item ex concilio Agatensi. EPISCOPUS, PRESBITER, AUT DIACONUS CAPITALE CRIMEN COMMITTENS CADAT AB OFFITIO. 
aliquam subreptionem ad clericatum venerit, deiciatur, et in fine vite sue communionem accipiat. (D.50 c.9) Item Gregorius Ianuario episcopo Caralitano. DE SACRIS ORDINIBUS LAPSI REPARARI NON POSSUNT. Pervenit ad nos, quosdam de sacris ordinibus lapsos vel post penitenciam, vel ante penitenciam ad ministerii sui offitium revocari; quod omnino prohibemus, et in hac re sacratissimi quoque canones contradicunt. Qui igitur post acceptum sacrum ordinem lapsus in peccatum fuerit carnis, sacro ordine careat, et ad ministerium altaris non accedat. (D.50 c.10) Idem Venantio Lunensi episcopo. DE EODEM. Accedens ad Gorgonam insulam fraternitas vestra discutiat id, quod ad nos de Saturnino expresbitero est perlatum. Pervenit namque ad nos, quia postquam de sacris ordinibus lapsus a sui sacerdotii ordine deiectus est, ad explendum ministerium presbiterii presumpsit accedere, et omnipotenti Deo hostias immolare. Quod si ita factum vestra fraternitas repererit, eum sacri corporis et sanguinis domini participatione privatum in penitenciam redigat, ita ut usque ad diem ultimum in eadem excommunicatione permaneat et viaticum tantummodo exitus sui tempore percipiat. Sin autem eum talem penitenciam agere fraternitas vestra cognoverit, ut ei iuste ad recipiendam inter laicos communionem etiam ante exitum debeat misereri, hoc in tue fraternitatis ponimus potestate. Et infra: (§ 1) Preterea ad fraternitatis tue consulta respondentes statuimus, diaconem et abbatem, quem de portu Veneris indicas cecidisse, ad sacrum ordinem non debere vel posse aliquo modo 
qui hoc offitium inplere debeat, ordinabis. Saturninum vero expresbiterum, ut numquam ad sacri ordinis ministerium presumat accedere, scriptis cavere decrevimus; sed eum in insula Gorgona atque Capraria sollicitudinem de monasteriis gerere, et in quo est statu sine cuiusquam adversitate manere permisimus. (D.50 c.11) Idem. LOCO LAPSI ALIUS ORDINANDUS EST. Postquam quemquam criminaliter cadentem in locum, quo lapsus est, nulla permittit ratio revocari, et ultra tres menses ecclesiam vacare pontifice statuta sacrorum canonum non permittunt, ne cadente pastore dominicum gregem hostis (quod absit) antiquus insidiando dilaniet, fraternitas vestra deprecationi eorum consentire et in lapsi loco debet episcopum ordinare. (D.50 c.12) Item Martinus papa. QUI POST ORDINATIONEM IN LAPSUM CECIDERIT, SACRA MISTERIA NON DEBET TRACTARE. Si post ordinationem suam quispiam in lapsum ceciderit, et prevaricationis peccato fuerit deprehensus obnoxius omnimodo prohibendum est, eum manibus lutulentis atque pollutis misteria nostre salutis tractare. (D.50 d.p.c.12)¶Econtra exemplis et auctoritate probatur, post actam penitenciam proprios gradus licite 
recepti sunt, alii vero ad episcopalem etiam gradum sunt promoti, utpote Augustinus et alii quam plures. (D.50 c.14) CLERICI POST LAPSUM IN SUIS ORDINIBUS REPARARI POSSUNT. Ponderet unusquisque sermones suos, et quod sibi loqui non vult alteri non loquatur. Unde bene sacra scriptura ait: “Quod tibi non vis fieri, alteri ne facias”. Nos enim tempore indigemus, ut aliquid maturius, agamus, ne precipitemus consilia et opera nostra, neque ordinem corrumpamus. (§ 1) Sed si aliquis lapsus quo modo fuerit, portemus eum et fraterno corripiamus affectu, sicut ait beatus Apostolus: “Si preoccupatus fuerit homo in aliquo delicto, vos, qui spirituales estis, instruite huiusmodi in spiritu lenitatis. Alter alterius onera portate, et sic adinplebitis legem Christi.” (§ 2) Porro S. David de mortiferis criminibus penitenciam egit, et tamen in honore permansit. (§ 3) Beatus quoque Petrus amarissimas lacrimas fudit, quando Dominum negasse penituit, sed tamen apostolus permansit. Et Dominus per Prophetam pollicetur, dicens: “Peccator in quacumque die conversus fuerit et ingemuerit, omnium iniquitatum eius non recordabor amplius.” Errant itaque, qui putant, sacerdotes post lapsum, si condignam egerint penitenciam, Domino non posse ministrare, et suis honoribus frui, si bonam vitam deinceps duxerint, et suum sacerdotium digne custodierint. Et ipsi, qui hoc putant, non solum errant, sed etiam traditas ecclesiae claves despicere videntur, de quibus dicitur: “Quecunque solveritis in terra, erunt soluta et in celo.” Alioquin hec sentencia aut Domini non est, aut vera est. (§ 4) Nos vero indubitanter tam Domini sacerdotes quam reliquos fideles post dignam satisfactionem posse redire ad honores credimus, testante Domino per Prophetam: “Numquid qui dormit, non adiciet, ut resurgat”? Et 
dicebat: “Sacrificium Deo spiritus contribulatus”. Videns enim Propheta scelera sua mundata per penitenciam, non dubitavit predicando et Domino libando curare aliena. (§ 5) Mutatur ergo homo a peccato et gratia Dei resurgit a lapsu et in pristino manet offitio iuxta predictas auctoritates. Videat, ne amplius iaceat, sed evangelica sentencia in eo maneat quae ait: “Vade et amplius noli peccare.” Unde ait Apostolus: “Non ergo regnet peccatum in vestro mortali corpore, ut obediatis concupiscentiis eius”. (§ 6) Sentenciam, quae misericordiam vetat, non solum tenere, fratres, sed etiam audire refugite, quia potior est misericordia omnibus holocaustomatibus et sacrificiis. (D.50 c.16) Item Gregorius Secundino. LAPSI REPARARI POSSUNT. Tua sanctitas requisivit, ut tibi de sacerdotali offitio post lapsum resurgendi auctoritatem scriberemus, dum dicis de hoc canonum diversorum te legisse diversas sentencias, alias resurgendi, alias nequaquam: ideo nos generaliter a Nicena sinodo incipientes, cum reliquis quatuor veneramur, quia in cunctis sentenciis unanimiter concordant. Nos vero precedentes Patres sequimur quia (auctore Deo) a sacra doctrina illorum non discordamus. A capite itaque incipientes usque in quartum altaris ministerium, hanc formam servandam cognovimus, ut sicut minorem maior precedit honore, ita et crimine, et 
Apocalipsi dicitur de ministro ecclesiae: “Memento unde cecideris, et age penitenciam, et prima opera fac.” Quid est enim gravius, aut carnale delictum admittere, sine quo pauci inveniuntur, aut Dei filium iureiurando negare? In quo verbo hunc ipsum beatum Petrum apostolorum principem, ad cuius sacrum corpus indigni sedemus, lapsum esse cognovimus. Sed post negationem penitencia secuta est, et post penitenciam misericordia data, quia ab apostolatu eum non distulit, qui ante ipsum se negare predixit. (D.50 c.17) Idem. POST ACERRIMAM PENITENCIAM LAPSI REPARANTUR. Quid est hoc, quod Prophete iacenti dicitur: “Sta supra pedes tuos, et loquar tecum?” Qui enim iacenti loquebatur, cur stanti promittit se esse locuturum? sed sciendum est, quia alia sunt, quae iacentes, alia quae stantes audire debemus. Iacenti enim dicitur, ut surgat; stanti autem precipitur, ut ad predicationem proficisci debeat. Adhuc enim nobis in infirmitatis confusione iacentibus preberi non debet auctoritas predicationis. Sed cum iam in bono opere surgimus, cum iam recti stare ceperimus, dignum est, ut ad lucrandos alios in predicatione mitti debeamus. Stans ergo Propheta visionem spiritualem vidit, et cecidit; cadens vero admonitionis verba suscepit, ut surgeret; surgens autem preceptum audivit, ut predicaret. Nam qui adhuc ex superbie vertice stamus, cum iam de eternitatis timore aliquid sentire ceperimus, dignum est, ut ad penitenciam cadamus. Et dum infirmitatem nostram subtiliter agnoscentes humiliter iacemus, per divini verbi consolationem ad fortiora opera surgamus. (D.50 c.18) Idem. 
DE EODEM. Ihesus filius Iosedech sacerdos magnus quamquam in tipo precesserit adventum salvatoris, qui nostra peccata portavit et alienigenam ex gentibus sibi copulavit ecclesiam, tamen secundum litteram post sacerdotium sordidatus inducitur, et stat diabolus a dexteris eius, et candida illi deinceps vestimenta redduntur. (D.50 d.p.c.24)¶Quomodo igitur huiusmodi auctoritatum dissonantia ad concordiam revocari valeat, breviter inspiciamus. Sunt quidam, quos non odium criminis, sed timor vilitatis, amissio proprii gradus et ambitio celsioris ad penitenciam cogit. Hos sacri canones irrecuperabiliter deiciunt, quia qui simulatione penitencie vel affectione honoris adeo non consequitur veniam, nec ab ecclesia meretur reparationem. Unde Augustinus scribit ad Bonifacium: (D.50 c.25) Quare constitutum est in ecclesia, ne post penitenciam aliquis ad clericatum redeat. Ut constitueretur in ecclesia, ne quisquam post alicuius criminis penitenciam clericatum accipiat, vel ad clericatum redeat, vel in clericatu maneat, non desperatione indulgentie, sed rigore factum est discipline. Alioquin contra claves datas ecclesiae disputabitur, de quibus dictum est: “quaecumque solveritis in terra, soluta erunt et in celo.” Sed ne forte etiam de ceteris criminibus 
strages iacent, detrahendum est aliquid severitati, ut maioribus malis sanandis karitas sincera subueniat. (D.50 c.28) Item Ysidorus ad Massanum episcopum. QUI SUNT REPARANDI POST LAPSUM, VEL QUI NON. Domino sancto meritisque beato fratri Massano episcopo Ysidorus episcopus. Quod in epistolis venerabilis fraternitas tua innotuit, videlicet quod in canone Anquiritano c. XIX legitur, post lapsum corporalem restaurandum honoris gradum post penitenciam, alibi vero legitur, post huiusmodi delictum nequaquam reparandum antiqui ordinis meritum: hec diversitas hoc modo solvitur. Illos enim ad pristinos gradus redire canones precipiunt, quos penitencie precessit satisfactio vel condigna peccatorum confessio. At contra hi, qui neque a vicio corruptionis emendantur, atque hoc ipsum carnale delictum, quod admittunt, vendicare quadam supersticiosa temeritate nituntur, nec gradum utique honoris, nec gratiam recipiunt communionis. Ergo ita est determinanda sentencia, ut necesse sit illos restaurari in loco honoris, qui per penitenciam reconciliationem merentur divine pietatis. Hi non inmerito consequuntur adepte dignitatis statum, qui per emendationem penitencie recepisse noscuntur remedium vite. Id autem, ne forte magis sit ambiguum, divine auctoritatis sentencia confirmatur. Ezechiel quidem propheta sub tipo prevaricatricis Ierusalem ostendit, post penitencie satisfactionem pristinum restaurari honorem: “Confundere,” inquit, “o Iuda, et porta ignominiam tuam.” Et post Paululum: “Et tu,” inquit, “et filie tue revertimini ad antiquitatem tuam”. (§ 1) Quod dixit, “confundere,” ostendit, post opus peccati debere quemquam erubescere, et post confessionem pro admissis sceleribus verecundam frontem humo prostratam demergere, pro eo quod 
esto unde cecideris, et age penitenciam, et prima opera fac; alioquin veniam tibi, et movebo candelabrum tuum de loco suo”. (§ 2) Ecce in quantum valui concilii Anquiritani antiquam plane et plenam auctoritate sentenciam sacris testimoniis explanavi, ostendens, eum posse restaurari in proprio ordine, qui per penitencie satisfactionem novit propria delicta deflere. Qui vero nec luget quae gessit, sed lugenda sine ullo pudore religionis vel timore divini iudicii committit, nullo modo eum posse ad pristinum gradum restaurari cognoscas. (§ 3) In fine autem huius epistole hoc adiciendum putavi, ut quotiescumque in gestis conciliorum discors sentencia invenitur, illius concilii magis teneatur sentencia, cuius antiquior et potior extat auctoritas. (D.50 d.p.c.28)¶Quicumque igitur pro criminibus suis digne Deo penitenciam obtulerint, auctoritate Gregorii et Ieronimi et Augustini et Ysidori gradum pristine dignitatis recipere possunt. Qui autem non odio criminis, sed timore vilitatis vel ambitione honoris falsas Deo penitencias offerunt, in pristini honoris gradum reparari minime poterunt. Sed obicitur illud Hormisde papae, qui scribit omnibus episcopis per universas provincias: (D.50 c.29) DIACONUS AUT PRESBITER IN ADULTERIO DEPREHENSI REPARARI NON POSSUNT. Si quis diaconus aut presbiter post acceptam benedictionem Leviticam cum uxore sua incontinens 
contrarios se et inimicos esse cognoscant. quae est ista iusticie inimica bonitas, palpare criminosos, et vulnera eorum usque ad diem iudicii incurata servare? (§ 2) Quod si eos durissimam penitenciam per plures annos videremus agere, tunc nos et saluti eorum possemus consulere, et statuta canonum deberemus temperare. Cum vero in aliquibus nec compunctio humilitatis, nec instancia orandi apareat, nec beatum David imitentur, qui dicit: “Lavabo per singulas noctes lectum meum; lacrimis meis stratum meum rigabo;” et illud: “Cinerem tamquam panem manducabam et potum meum cum fletu miscebam;” nec eos ieiuniis vel lectionibus vacare videamus, possumus agnoscere, si ad pristinos gradus vel honores redirent, cum quanta negligentia et cum quanto torpore et inimica sue anime securitate permanerent, credentes, quod sic eis non acta digna penitencia dimiserit Deus, quomodo sacerdotes indulsisse videntur. Vere dico, quia illi ipsi, quibus cum periculosa et falsa misericordia indulgere videmur, cum ante tribunal Christi pro tantis peccatis dampnandi advenerint, contra nos causam dicturi sunt, dicentes, quod dum aut asperitatem lingue eorum expavimus, aut falsa blandimenta et periculosas adulationes ipsorum libenter accepimus, in eisdem peccatis permanere eis inutiliter indulgemus, aut ipsa peccata augere permittimus, non recordantes illud, quod in veteri testamento scriptum est: quia uno peccante contra omnes ira Dei desevit. (D.50 c.30) Item Ieronimus. DIFFICILE EST POST LAPSUM AD PRISTINUM GRADUM REDIRE. Quicumque dignitatem divini gradus non custodiunt, contenti fiant animam salvare. Reverti enim in pristinum gradum difficile est. 
(D.50 d.p.c.32)¶Sed illud Hormisde papae desidiosos et negligentes, non vere penitentes reparari prohibet. (§ 1) Illud autem Ieronimi fatetur hoc esse difficile, non inpossibile. (§ 2) Basilius autem circa delinquentes rigorem iusticie servandum ostendit, quem circa penitentes alii relaxandum misericorditer affirmant. (§ 3) Possunt et aliter distingui premisse auctoritates. Quorum crimina manifesta sunt ante vel post ordinationem, a sacris ordinibus deiciendi sunt; quorum autem peccata occulta sunt et secreta satisfactione secundum sacerdotis edictum purgata, in propriis ordinibus remanere possunt. (D.50 c.34) QUI SINT REPARANDI POST LAPSUM, VEL QUI NON. De his vero visum nobis est scribendum esse, qui sacros ordines habent et ante vel post ordinationem contaminatos in capitalibus criminibus se esse profitentur. In quibus, ut mihi videtur, hec distancia esse debet, ut hi, qui deprehensi vel capti fuerint publice in periurio, furto atque fornicatione et ceteris huiusmodi criminibus, secundum sacrorum canonum instituta a proprio gradu decidant, quia scandalum est populo Dei tales personas superpositas habere, quas ultra modum vitiosas esse constat. Nempe inde detrahunt homines sacrificio Dei (sicut quondam, filiis Hely peccantibus fecisse leguntur, et rebelles hinc atque contrarii existentes eorum pravis exemplis cotidie peiores fiunt. Qui autem de predictis 
(D.50 c.36) CLERICI IN OBSIDIONIBUS POSITI NECESSITATE SI SANGUINEM FUDERUNT, POST DUORUM ANNORUM PENITENCIAM OFFITIO ET COMMUNIONI RESTITUANTUR. De his clericis, qui in obsessionibus positi necessitate fuerint, id statutum est, ut qui altario ministrant et Christi corpus et sanguinem tradunt, vel vasa sacro offitio deputata contrectant, ut ab omni humano sanguine etiam hostili se abstineant. Quod si in hoc inciderint, tam offitio quam communione corporis Domini duobus annis priventur, ita ut duobus annis vigiliis, ieiuniis, orationibus et elemosinis pro viribus, quas Dominus donaverit, expientur; et ita demum offitio vel communioni reddantur, ea tamen ratione, ne ulterius ad offitia potiora promoveantur. Quod si in diffinito tempore negligentiores circa salutem suam extiterint, protelandi ipsius penitencie tempus in potestate maneat sacerdotis. (D.50 d.p.c.36)¶Casu quoque si clericus homicidium fecerit, in proprio gradu ex dispensatione remanere permittitur. Unde Urbanus II scribit Guarnerio Merseburgensi episcopo: (D.50 c.37) QUI CASU HOMICIDIUM FACIT, EX DISPENSATIONE IN SUO ORDINE PERMANEAT. Clerico iaciente lapidem puer interemptus dicitur. Nos pro amore tuo in suo ordine eum permanere permittimus, ut tamen semper in penitencia et timore permaneat. (D.50 c.38) Item Stephanus V Sichiberto Corsice episcopo. DE EODEM. Quia te quasi obnoxium iudicas, eo quod a Sarracenis captus homines interfecisse videris, bene facis. Sed quoniam non tua sponte id fecisse cognosceris inde 
(D.50 c.52) LAPSI IN SUIS ORDINIBUS REPARARI POSSUNT, SED NON AD MAIORA CONSCENDERE. Hii, qui altario sancto deserviunt, si subito flenda carnis fragilitate corruerint, et Domino respiciente digne penituerint, ita ut mortificato corpore cordis contriti sacrificium Deo offerant, maneat in potestate pontificis vel veraciter afflictos non diu suspendere, vel desidiosos prolixiori tempore ab ecclesiae corpore segregare; ita tamen, ut sic offitiorum suorum loca recipiant, ne possint ad altiora offitia ulterius promoveri. (D.50 d.p.c.52)¶Sed exemplo beati Petri (qui postquam trine negationis maculas confessione diluit amoris, non solum in gradu sui apostolatus remansit, verum etiam in pastorem totius ecclesiae a Christo institui meruit,) probantur lapsi post dignam penitenciam non solum propria offitia retinere, sed etiam ad maiora posse conscendere. Quod autem beatus Petrus post negationem pastor ecclesiae a Domino sit institutus, probatur auctoritate beati Gregorii, qui in omelia dominice resurrectionis de eodem principe apostolorum scribit, dicens: (D.50 c.53) PETRUS POST CULPAM NEGATIONIS PRINCEPS APOSTOLORUM A DOMINO EST INSTITUTUS. Considerandum est nobis, cur omnipotens Deus eum, quem cuncte ecclesiae preferre disposuerat, ancille vocem pertimescere et se ipsum negare permisit. Quod nimirum 
deponatur a clero, quia se ordinationis tempore non prodidit fuisse penitentem. Si autem sciens episcopus ordinaverit talem, etiam ipse ab episcopatu suo ordinandi dumtaxat potestate privetur. Simili sentencie subiacebit episcopus, si sciens ordinaverit clericum, qui viduam aut repudiatam uxorem habuerit, aut secundam. (D.50 c.56) Item Siricius papa Himerio episcopo. BIGAMUS, PENITENS, VIDUE MARITUS, SACRE MILITIE SE INGERENS, SINE SPE PROMOTIONIS IN SUO ORDINE PERMANEAT. Quicumque penitens, quicumque bigamus, quicumque vidue maritus ad sacram miliciam indebite et incompetenter irrepserit, hac sibi condicione a nobis veniam intelligat relaxatam, ut in magno debeat computare beneficio, si adempta sibi omni spe promocionis in hoc quo invenitur ordine perpetua stabilitate permaneat. (D.50 c.58) Item Hormisda papa omnibus episcopis per universas provincias. QUI AD PENITENCIAM AGENDAM IN MONASTERIO RECLUDITUR, PRESBITER NON ORDINETUR. Si ille, qui ultro petit penitenciam, quamvis eam perfecte agat, non potest episcopus aut presbiter ordinari, ita ut, etiamsi per ignoranciam ordinatus fuerit et postea convincitur penitenciam accepisse, deiciatur: ille, qui invitus ad penitenciam agendam mittitur in monasterio, (qui utique nichil aliud, quam penitens dicendus est), qua consciencia ad sacerdocium pervenire permittitur? Nemo mihi alia quelibet contra auctoritatem sedis apostolice vel CCCXVIII episcoporum, vel reliquorum canonum constituta obiciat; quia quicquid contra illorum diffinicionem (in quibus Spiritum sanctum credimus 
post penitenciam, vel sine litteris, vel corpore viciatos, vel condicionarios, aut curie publicarumque rerum nexibus inplicatos, aut passim nulla temporis congruentis expectatione discussos, divinis servituros applicare ministeriis. (D.50 d.p.c.60)¶Hoc non de quibuslibet penitentibus intelligitur, sed de illis tantum, qui post penitenciam secularis militie cingulum accipiunt. De quibus Innocentius episcopus scribit Victorio Rotomagensi episcopo. (D.50 c.61) NON DEBET FIERI CLERICUS, QUI POST REMISSIONEM PECCATORUM MILICIE CINGULUM HABUIT. Si quis post remissionem peccatorum cingulum milicie secularis habuerit, ad clericatum omnino admitti non debet. (D.50 d.p.c.61)¶Potest et aliter intelligi. Est quaedam penitencia, quae solempnis appellatur, quae semel tantum in ecclesia conceditur, de qua Ambrosius ait: “Sicut unum est baptisma, ita unica est penitencia.” Item: “Non est secundus locus penitencie.” Item: “Reperiantur quam plurimi, qui sepius agendam penitenciam putant, qui luxuriantur in Christo. Nam si vere penitenciam agerent, numquam iterandam postea putarent.” (D.50 c.62) Item Augustinus ad Macedonium. 
(sicut ubique statutum est) consequantur. Si autem comas non deposuerint, aut vestimenta non mutaverint, abiciantur et nisi digne penituerint, non recipiantur. uveenibus etiam penitencia propter etatis fragilitatem non facile committenda est. Viaticum tamen omnibus in morte positis non est negandum. (D.50 d.p.c.64)¶Hanc penitenciam nulli umquam clericorum agere conceditur, atque ideo huiuscemodi penitentes ad clerum admitti prohibentur. Unde in Cartaginensi concilio V statutum legitur: (D.50 c.65) CLERICIS NON INPONATUR MANUS TAMQUAM PENITENTIBUS. Confirmandum est, ut, si quando presbiteri vel diaconi in aliqua graviori culpa convicti fuerint, qua eos a ministerio necesse sit removeri, non eis manus tamquam penitentibus vel tamquam fidelibus laicis inponatur, neque umquam permittendum est, ut rebaptizati ad clericatus gradum promoveantur. (D.50 c.66) NEC CLERICO PENITENCIAM AGERE, NEC PENITENTI AD CLERICATUM ACCEDERE PERMITTITUR. Illud quoque nos par fuit providere, ut sicut penitenciam agere nulli umquam conceditur clericorum, ita post penitudinem ac reconciliationem cuiquam laicorum non liceat honorem clericatus adipisci, quoniam quamvis sint omnium peccatorum contagione mundati, nulla tamen debent gerendorum sacramentorum instrumenta suscipere, qui dudum fuerint vasa viciorum. (D.50 d.p.c.67)¶Probantur etiam auctoritate Tolletani concilii huiuscemodi penitentes ad clerum non admittendi, in quo sic statutum est: (D.50 c.68) CAUSA NECESSITATIS AD CLERUM PENITENTES ADMITTANTUR. 
penitentem dicimus, qui post baptisma aut pro homicidio, aut pro diversis criminibus gravissimisque peccatis publicam penitenciam gerens sub cilicio divino fuerit reconciliatus altario. (D.51 d.a.c.1)¶Ecce quod criminosi vel non vere penitentes vel publicam penitenciam agentes, a sacris prohibentur ordinibus. Adiecit quoque sancta mater ecclesia, ut curiales, aut post baptisma militantes, aut in foro decertantes, a sacris prohibeantur ordinibus. Unde Innocentius ait: (D.51 c.1) POST BAPTISMA MILITANTES, VEL IN FORO DECERTANTES, A SACRIS PROHIBENTUR ORDINIBUS. Aliquantos ex his, qui post acceptam baptismi gratiam in forensi exercitacione sunt versati et obtinendi pertinaciam susceperunt, adscitos ad sacerdotium esse comperimus, quorum numero aliqui perhibentur ad sacerdotium assumi; aliquantos ex milicia, qui cum potestatibus obedierunt, seva necessario precepta sunt exsecuti; aliquantos ex curialibus, qui, dum parerent potestatibus, quae sibi sunt inperata fecerunt; aliquantos, qui voluptates et editiones populi celebrarunt, ad honorem summi sacerdocii pervenisse, quorum omnium neminem ad societatem quidem ordinis clericorum oportuerat pervenire. quae singula si discutienda mandemus, non modicos motus aut scandala Ispaniensibus provinciis, quibus mederi cupimus, de 
repetuntur, cavendum est ab his propter tribulationem, quae sepe de his ecclesiae provenit. (D.51 c.5) Item ex Tolletano concilio IV A QUIBUS DEBET ESSE INMUNIS, QUI IN EPISCOPUM EST ORDINANDUS. Qui in aliquo crimine detenti sunt, qui infamie nota aspersi sunt, qui scelera aliqua per publicam penitenciam se admisisse confessi sunt, qui in heresim sunt lapsi, qui in heresi baptizati aut rebaptizati esse noscuntur, qui semetipsos absciderunt aut qui naturali defectu membrorum aliquid minus habere noscuntur, qui secunde uxoris coniunctionem sortiti sunt aut numerosa coniugia frequentaverunt, qui viduam vel a marito relictam duxerunt aut corruptarum mariti fuerunt, qui concubinas aut fornicarias habuerunt, qui servili condicioni obnoxii sunt qui ignoti sunt, qui neophiti vel laici sunt, qui seculari milicie dediti sunt, qui curie nexibus obligati sunt, qui inscii litterarum sunt, qui nondum ad triginta annos pervenerunt, qui per gradus ecclesiasticos non ascenderunt, qui ambitu honorem querunt, qui honorem muneribus obtinere moliuntur, qui a decessoribus in sacerdotium eliguntur. (§ 1) Sed nec ille deinceps sacerdos erit, quem nec clerus, nec populus proprie civitatis elegit, vel auctoritas metropolitani, vel conprovincialium sacerdotum assensus non exquisivit. Quicumque ergo deinceps ad ordinem sacerdocii postulatus, et in his, quae predicta sunt, exquisitus, in nullo horum deprehensus fuerit, et examinatus probabili vita atque doctrina exstiterit, tunc secundum sinodalia vel decretalia constituta cum omnium clericorum vel civium voluntate ab universis conprovincialibus episcopis, aut certe a tribus, in sacerdotem die dominico consecrabitur, convenientibus ceteris, qui absentes sunt, suis litteris, et 
(D.53 d.a.c.1)¶Curiales autem, ut supra scriptum est, ideo ordinari prohibentur, quia frequenter, dum ab ecclesia repetuntur, plurima incommoda ecclesia sequitur, vel quia iidem curiales non voto religionis, sed ut offitiorum suorum ratiocinia fugiant, ad ecclesias se transferunt. Unde Gregorius scribit libro VIII Registro omnibus episcopis de lege Mauritii Augusti: (D.53 c.1) QUARE SIT CONSTITUTUM, NE CURIALES ORDINENTUR. Legem, quam piissimus inperator dedit, ne forte hi, qui milicie vel rationibus sunt publicis obligati, dum causarum suarum periculum fugiunt, ad ecclesiasticum habitum veniant vel in monasteriis convertantur, vestre studui fraternitati transmittere, maxime ob hanc causam, quod hi, qui seculi actionibus inplicati sunt, in clero ecclesiae prepropere suscipiendi non sunt, quia, dum in ecclesiastico habitu non dissimiliter quam prius vixerant vivunt, nequaquam student seculum fugere, sed mutare. Quod si etiam tales quique monasterium petunt, suscipiendi nullo modo sunt, nisi prius a negociis publicis fuerint absoluti. (§ 1) Si qui vero ex militaribus viris in monasteriis annumerari festinant, non sunt temere suscipiendi, nisi vita eorum subtiliter inquisita fuerit. Et iuxta normam regularem in suo habitu per triennium probati, tunc monachicum habitum Deo auctore suscipiant. 
DE SERVILI CONDICIONE AD SACROS ORDINES NULLUS ACCEDAT. Nulli de servili condicione ad sacros ordines promoveantur, nisi prius a dominis propriis legitimam libertatem consequantur; cuius libertatis charta ante ordinationem in ambone publice legatur, et, si nullus contradixerit rite consecrabuntur. Porro servus non canonice consecratus, postquam de gradu deciderit, eius condicionis sit, cuius fuerat ante gradum. (D.54 c.4) Item ex concilio Tolletano IX POST DONUM LIBERTATIS FAMULI ECCLESIAE DEVOCENTUR IN CLERUM. Qui ex famulis ecclesiae servituri devocantur in clerum ab episcopis suis, necesse est, ut libertatis percipiant donum, et si honeste vite claruerint meritis adiuti tunc demum maioribus fungantur offitiis. Quos vero flagitii sordidaverit incorrigibilis noxa, perpetua servitus condicionis religet in catena. (D.54 d.p.c.4)¶Qui autem a dominis suis ordinandi libertatem consequuntur, ab eorum patrocinio penitus debent esse alieni, ut in nullo eorum obsequiis inveniantur obnoxii. Unde in concilio Tolletano IV legitur: (D.54 c.5) AD CLERICATUM SUSCIPIANTUR QUI NULLO OBSEQUIO RETENTO A DOMINIS SUIS LIBERTATEM PERCIPIUNT. Quicumque libertatem a dominis suis ita percipiunt, ut sibi in eis nullum obsequium patronus retentet, isti, si sine crimine sunt, ad clericatus ordinem liberi suscipiantur, quia directa manumissione absoluti noscuntur. Qui vero retento obsequio manumissi sunt, pro eo, quod adhuc patroni servitute tenentur obnoxii, 
(D.54 d.p.c.8)¶Ceterum si a dominis suis libertatem consecuti non fuerint et ad ecclesiasticos ordines aliquo modo irrepserint, presbiter peculii amissione multetur, diaconus vero aut vicarium pro se prestabit aut in servitutem revocabitur. Ceteri vero gradus non possunt quemquam a nexu servitutis absolvere. Unde Gelasius papa scribit Martino et Iusto episcopis: (D.54 c.9) SERVUS SI LATENTER IRREPSERIT AD SACERDOTIUM, PECULII AMISSIONE MULTETUR. Ex antiquis regulis et novella sinodali explanatione conprehensum est, personas obnoxias cingulo celestis milicie non precingi. Set nescio utrum ignorantia aut voluntate rapiamini, ita ut ex hac causa nullus pene episcoporum videatur extorris. Ita enim nos frequens et plurimorum querela circumstrepit, ut ex hac parte nichil penitus putetur constitutum. (§ 1) Actores siquidem illustris viri filii nostri Amandiani graviter conqueruntur, homines suo iuri debitos alios iam clericos, alios iam diaconos ordinatos, cum non solum post modernum concilium (quod tantorum collectione pontificum sub omnium saluberrime provisionis assensu constat esse perfectum) huiusmodi persone suscipi non deberent, verum etiam, si qui forte in divine cultu milicie ante fuerint ignorantia faciente suscepti, eliminari prorsus et exuti religioso privilegio, ad dominorum suorum possessiones iusta debuerint ammonitione compelli. Et 
quatenus hoc ordine custodito nec dominorum iura, nec privilegia ulla ratione turbentur. (D.54 c.10) Idem Herculentio, Stephano et Iusto episcopis. SERVUS CLERICUS FACTUS SERVITUTI MANEAT OBNOXIUS. Frequens quidem et assidua nos querela circumstrepit de his pontificibus, qui nec antiquas regulas, nec decreta nostra noviter directa cogitantes, obnoxias possessoribus illigatasque personas venientes ad clericale cingulum non refutant. (§ 1) Nuper etenim rectores illustris femine Placidie petitorii oblatione conquesti sunt, Sabinum Marcellianensis sive Cusilinatis urbis antistitem Antiochum servum iuris patrone sue (absentis domine occasione captata) ad presbiterii honorem usque perductum, eiusque fratrem Leoncium clericalis offitii privilegio decorasse. Et ideo, fratres carissimi, inter supradictos actores, et eos, qui extreme condicionis repetuntur obiectu, cognitionem vobis nostra auctoritate deputamus, ut omni veritate discussa, si revera obiectam sibi maculam iuste refragationis non poterit ratione diluere, Leoncium clericum, quem gradus prefinitus legibus non defendit, ad sequendam condicionis sue necessitatem modis omnibus redibete. Antiochum vero, quia propter sacerdotium iam retolli non potest, si in sua ecclesia in hoc in quo est honore collocare desiderat, non velud redditum sibi habeat, sed pro ministeriorum celebratione susceptum. (D.54 c.11) Idem Rufino et Aprili episcopis. DE EODEM. Quis aut leges principum, aut patrum regulas, aut ammonitiones modernas dicat debere contempni, nisi qui 
contradictione preeunte a Lucerino pontifice diacones non legitime ordinatos. Et ideo, fratres karissimi, tante prevaricationis excessus noveritis sagacius inquirendos, et, si constiterit querelam veritate fulciri, continuo, qui contradictione preeunte non legitime sunt creati, a sacris offitiis repellantur. (D.54 c.19) Item ex concilio Aurelianensi. DE EODEM. Si servus, absente aut nesciente domino, episcopo sciente quod servus sit, presbiter aut diaconus ordinatus fuerit, ipso in clericatus offitio permanente, episcopus eum domino duplici satisfactione recompenset. Si vero episcopus eum servum nescierit, qui testimonium perhibent, aut eum supplicaverint ordinari, simili redibitione teneantur obnoxii. (D.54 c.21) Item Leo omnibus episcopis. DE EODEM. Admittuntur passim ad sacrum ordinem, quibus nulla natalium, nulla morum dignitas suffragatur, et qui a dominis suis consequi libertatem minime potuerunt, ad fastigium sacerdotii (tamquam servilis vilitas hunc honorem capiat) provehuntur. Ab his itaque, fratres karissimi, omnes vestre provincie abstineant sacerdotes, et non tantum ab his, sed etiam ab aliis originariis, vel qui alicui conditioni obligati sunt, volumus temperari, nisi 
libertatem rei aliene dare non potest, nam, sicut et seculi leges sanxerunt, non potest alienari possessio, nisi a proprio domino. (D.54 d.p.c.22)¶Hac auctoritate prohibentur servi adipisci libertatem recedendi ab obsequio monasterii, sed non prohibentur nancisci libertatem promovendi ad sacros ordines. Potest enim in sacris ordinibus constitutus monasterii obsequiis perpetuo deservire, ac sic servus monasterii et libertatem adipisci et sacris offitiis valet associari. Unde in alio capitulo prefate constitucionis hec causa redditur: “Iniustum est enim, ut monachis rurale opus facientibus servi eorum otio torpeant ac deliciis affluant.” Quid autem servi ecclesiarum (quo nomine etiam monasterii servos significari intelligimus) ad sacre religionis propositum debeant assumi, auctoritate beati Gregorii probatur, qui generali Sinodo residens dixit: (D.54 c.23) SI CONVERSATIONIS PROBATE FUERIT FAMULUS ECCLESIAE, POTEST ORDINARI. Multos ex ecclesiastica familia novimus ad omnipotentis servitium festinare, ut ab humana servitute liberi in divino servitio valeant in monasteriis conversari. Quod si passim dimittimus, omnibus fugiendi ecclesiastici iuris dominium occasionem prebemus. Si vero festinantes ad omnipotentis servitium incaute retinemus, illi invenimur negare quaedam, qui dedit omnia. Unde necesse est, ut si quis ex iuris ecclesiastici vel secularis milicie servitute ad Dei servitium converti desiderat, probetur prius in laicali habitu constitutus. Et si mores eius atque conversatio bono desiderio illius testimonium ferunt, absque ulla retractione in monasterio omnipotenti Domino servire permittatur, ut ab humano servitio liber recedat, qui divino amore districtiorem appetit subire 
(D.54 d.p.c.23)¶Ecce, quomodo servi ad clericatum valeant assumi, vel quomodo non admittantur. (D.55 d.a.c.1)¶Corpore vero vitiati similiter a sacris offitiis prohibentur. Unde Gelasius papa scribit, dicens: (D.55 c.1) QUI DE MONASTERIALIBUS DISCIPLINIS AD CLERICALE MUNUS ACCEDIT ET DE LAICIS, ANTEACTA EIUS VITA EXAMINETUR. Priscis igitur pro sua reverentia manentibus institutis, (quae, ubi nulla rerum vel temporum perurget angustia, regulariter convenit custodiri), quia eatenus ecclesiae vel cunctis vel sufficientibus private sunt ministeriis, ut plebibus ad se pertinentibus divina munera subplere non valeant, concedimus, ut, si quis monasterialibus disciplinis eruditus ad clericale munus accedit, etiam de laicis, anteacta eius vita requiratur, (§ 1) ne sit aliquo facinore infectus, vel illitteratus, vel bigamus, vel ab adolescentia sortitus, vel corpore vitiatus, vel servilis vel originarie condicionis, vel curie vel publicarum nexibus rerum inplicatus, vel publica penitencia notatus, vel nulla congruentis temporis expectatione discussus. (D.55 c.3) Item Ylarius papa. NON ORDINENTUR PENITENTES, VEL INSCII LITTERARUM. Penitentes vel inscii litterarum, aut aliqua membrorum dampna perpessi, ad sacros ordines aspirare non audeant. 
(D.55 c.6) NON EST ORDINANDUS, QUI PARTEM DIGITI SUI VOLENS ABSCIDIT. Qui partem cuiuslibet digiti sibi ipsi volens abscidit, hunc ad clerum canones non admittunt. Cui vero casu aliquo contigerit, dum aut operi rustico curam inpendit, aut aliquid faciens se non sponte percutit, hos canones precipiunt et clericos fieri, et, si in clero reperti fuerint, non abici. In illis enim voluntas est iudicata, quae sibi ausa fuerit ferrum inicere; in istis vero casus veniam meruit. (D.55 d.p.c.6)¶Similiter intelligendum est de his, qui per languorem a medicis secantur, aut a barbaris absciduntur, aut a dominis castrantur. Unde in Niceno concilio legitur: (D 55. c.7) QUI PER LANGUOREM A MEDICIS DISSECATUR, AD CLERUM VALET ADMITTI. Si quis a medicis propter languorem desectus est aut a barbaris abscisus, hic in clero permaneat. Si quis autem se sanus abscidit, hunc in clero constitutum abstineri conveniet, et deinceps nullum talium debere promoveri. Sicut autem hoc claret, quod de his, qui hanc rem affectant audentque semetipsos abscidere, dictum sit, sic eos, quos aut barbari, aut domini castraverunt, inveniuntur autem alias dignissimi, tales ad clerum suscipit ecclesia. (D.55 c.8) Item ex canone Apostolorum. LICITE ORDINETUR EPISCOPUS, QUI PER HOMINUM INSIDIAS EUNUCHIZATUR. Eunuchus, si per insidias hominum factus est, vel si in persecutione eius sunt amputata virilia, vel si ita natus est, et est dignus, fiat episcopus. (D.55 c.9) Item ex concilio Martini papae. 
castrati fuerint, et moribus digni inveniuntur, hos canon admittit ad clerum promoveri. Si quis autem sanus non per disciplinam religionis et abstinentie sed per abscissionem a Deo plasmati corporis, existimat, posse a se carnales concupiscentias amputari, et ideo se castraverit, non eum admitti decernimus ad aliquod clericatus offitium. Quod si iam ante fuerit promotus ad clerum, prohibitus a suo ministerio deponatur. (D.55 c.11) Item Stephanus Roberto Metensi episcopo. NON PROHIBETUR A CLERO, QUI DIGITUM CASU SIBI ABSCIDIT. Lator presentium, Flavinus scilicet clericus, ad sanctam sedem apostolicam veniens, detulit a te directam nobis epistolam, qua indagare studuisti, eum a Normannis nuperrime captum sinistre manus digitum habere abscisum, sciscitaris, si ob hoc ad ecclesiasticum ordinem valeat promoveri, an non. Quod et nos reperientes, quia sollertia tua, magis super hoc sollicita, a sede apostolica doceri flagitat, normam iusticie semper sequi desideramus, studium tue sanctitatis merito collaudamus, reverentiam tuam scire volentes, quoniam si ita est, quod a Normannis digitum ipsum habeat abscisum, ad promovendum (si alias dignus fuerit) nil ei nocebit, eo quod quid de his, qui a dominis, vel a medicis, sive a paganis non sponte tale quid patiuntur, sacri censeant canones, dilectionem tuam latere non credimus. 
dum inminentes gladios evadere fuge presidio niteretur, acutis sudibus occurrentia sibi septa transsiliens, inferiores partes corporis inservisse suggessit, quae vix adhibita curatione biennio potuisset abstergi. Et ideo, frater karrissime, supradicto locum suum dignitatemque restitue, quatenus sacrosancta misteria, sicut consuevit, exerceat. Nec enim convenit ob hoc auferri ante susceptum ordinem, in quo postmodum in invalitudine corporis casu probatur faciente prolapsus. (D.55 d.p.c.12)¶Hoc autem non de omnibus membris intelligendum est. Qui enim oculum casu amiserit, licet desit voluntas, tamen sacerdotium adipisci non potest. Unde Pelagius scribit Rufino episcopo: (D.55 c.13) NON SUNT PRESTANDA IURA SACERDOTII, CUI OCULUS EST ERUTUS. Illi, cui erutus est oculus, non possunt iuxta canones sacerdotii iura concedi. Neque enim aliquid ei prodest, quod oculum invitus amisit, cum nec volens quisquam oculum amisisse credendus est, nec sacratissimos canones aliquem casum in amissione oculi, ei qui ad sacerdotium adipiscendum non inpediret, suis excepisse regulis invenimus; sed hoc tantummodo ad prohibitionem fecisse videmus, ut qui caret oculo, sacerdotii offitium adipisci non possit. Sed nec illi ullatenus quasi in conpensatione iniurie sacratus ordo concedi poterit, qui ad tantam sacerdotem proprium potuit iracundiam provocare, ut ille et offitium, in quo erat, amitteret, et iste provectus sui perderet facultatem. (D.56 d.a.c.1)¶Presbiterorum etiam filii ad sacra offitia non sunt admittendi. Unde Urbanus papa II ait: (D.56 c.1) FILII PRESBITERORUM A SACRIS ORDINIBUS REMOVENTUR. 
(D.56 d.p.c.1)¶Sed hoc intelligendum est de illis, qui paterne incontinentie imitatores fuerint. Verum si morum honestas eos commendabiles fecerit, exemplis et auctoritate non solum sacerdotes, sed etiam summi sacerdotes fieri possunt. (D.56 d.p.c.2) Felix enim tertius, natione Romanus, ex patre Felice presbitero fuit. Item Gelasius, natione Afer, ex patre episcopo Valerio natus est. Item Agapitus, natione Romanus, ex patre Gordiano presbitero originem duxit. Quamplures etiam alii inveniuntur, qui de sacerdotibus nati apostolice sedi prefuerunt. Hinc Augustinus ait: (D.56 c.3) VICIA PARENTUM FILIIS NON INPUTENTUR. Undecumque homines nascuntur, si parentum vitia non sectantur, honesti et salvi erunt. Semen enim hominis ex qualicumque homine Dei creatura est, et eo male utentibus male erit, non ipsum aliquando malum erit. Sicut autem boni filii adulterorum nulla est defensio adulterorum, sic mali filii coniugatorum nullum crimen est nuptiarum. (D.56 c.4) Item Iohannes Crisostomus supra Mattheum homilia III DE EODEM. Numquam de viciis erubescamus parentum, sed unum illud queramus semperque amplectamur, virtutem videlicet. Huiusmodi enim, etiamsi alienigenam habet 
(D.56 c.11) Unde idem Urbanus in fine superioris capituli distinguindo subiunxit: Si religiosi inventi fuerint filii sacerdotum, ordinentur. Nisi aut in cenobiis, aut in canonicis religiose probati fuerint conversari. (D.56 c.12) Item Alexander II DE EODEM. Apostolica vobis auctoritate precipimus, ut si eum, qui ecclesia electus est, digniorem altero esse, canonicamque eius electionem probaveritis, nostra fulti auctoritate consecretis. Nam pro eo, quod filius sacerdotis dicitur, si cetere virtutes in eum conveniant, non reicimus, sed suffragantibus meritis connivendo eum recipimus. (D.56 d.p.c.12)¶Hoc autem, quod de filiis sacerdotum dicitur, ex dispensatione ecclesiae introductum videtur, et quod ex dispensatione introducitur, ad consequentiam regule trahi non poterit. Unde Urbanus scribit Bartholomeo Thuronensi Archiepiscopo: (D.56 c.13) FILII SACERDOTUM NON PROHIBENTUR AB EPISCOPATU, SI CETERE VIRTUTES IN EIS INVENIANTUR. Cenomanensem electum, pro eo, quod filius sacerdotis dicitur, si cetere virtutes in eum conveniant, non reicimus, sed suffragantibus meritis patienter suscipimus: non tamen, ut pro regula in posterum assumatur, sed ad tempus ecclesiae periculo consulitur. (D.56 d.p.c.13)¶Cum ergo ex sacerdotibus nati in summos pontifices supra leguntur esse promoti, non sunt intelligendi de fornicatione, sed de legitimis coniugiis nati, quae sacerdotibus ante prohibitionem ubique licita erant, et in orientali ecclesia usque hodie eis licere probatur. (§ 1) Quod autem vicium originis semini 
successione descendunt. Similiter et illud Urbani intelligendum est, quod ipse scribit Patrono Legionensi episcopo: (D.56 c.14) DE EODEM. Quia simpliciter ad sedem apostolicam veniens humiliter peccatum confessus es, quod pontificii tui videbatur offitium inpedire, videlicet quod ex matre non legitima procreatus sis, quam vivente propria uxore pater tuus cognovisse cognoscitur, nos apostolice mansuetudinis gratia admonente a ceteris quae sacerdotium inpediunt criminibus tam tui professione quam fratrum testimonio, qui tecum sunt, inmunem te agnoscentes, et vitam tuam religiosam audientes, ab huius te peccati vinculo absolutum in suscepto sacerdotali offitio confirmamus. (D.57 d.a.c.1)¶Item, qui in egritudine constitutus baptizatur, presbiter ordinari non debet. Unde in Neocesariensi concilio legitur: (D.57 c.1) NON ORDINETUR PRESBITER, QUI IN EGRITUDINE CONSTITUTUS BAPTIZATUR. Si quis in egritudine constitutus baptizatus fuerit, presbiter ordinari non debet, (non enim fides illius voluntaria sed ex necessitate est), nisi forte postea ipsius studium et fides probabilis fuerit, aut hominum raritas exegerit. 
fecerit, a communione ceterorum seiunctus, sue tantummodo plebis communione contentus sit, et ille neque clericus neque prepositus perseveret. (D.59 d.a.c.1)¶Item qui ecclesiasticis disciplinis inbuti, et temporum approbatione discussi non sunt ad summum sacerdotium non aspirent. Unde Zosimus papa: (D.59 c.1) NON ASPIRET AD SUMMUM SACERDOTIUM QUI ECCLESIASTICIS DISCIPLINIS NON EST INBUTUS. Qui ecclesiasticis disciplinus inbutus per ordinem non est et temporum approbatione divinis stipendiis eruditus, nequaquam ad summum ecclesiae sacerdotium aspirare presumat, et non solum in eo ambitio inefficax habeatur verum etiam in ordinatores eius, ut careant eo ordine, quem sine ordine contra precepta Patrum crediderant presumendem. (D.60 d.a.c.1)¶Ecce, ex parte ostensum est, qui possint ad sacerdotii ordinem promoveri, et qui non. Nunc autem considerandum et, ex quibus ordinibus in archipresbiterum, vel prepositum, vel episcopum, vel archiepiscopum sint eligendi. De his ita statutum est in concilio Urbani papae celebrato Alvernie: (D.60 c.2) Item Calixtus papa. NULLUS IN PREPOSITUM, VEL ARCHIEPISCOPUM, VEL ARCHIPRESBITERUM, VEL ARCHIDIACONUM NISI PRESBITER, VEL DIACONUS ORDINETUR. Nullus in prepositum, nullus in archiepiscopum vel archipresbiterum, nullus in decanum nisi presbiter vel diaconus, nullus in archidiaconum nisi diaconus ordinetur. (D.60 d.p.c.3)¶Horum unum propter procacitatem quorumdam statutum est, qui nomen prepositure adepti offitium contempnunt, nolentes fieri sacerdotes; alias autem inane esset, cum etiam in episcopum eligi possint 
(D.60 c.4) NON ELIGATUR IN EPISCOPUM NISI IN SACRIS ORDINIBUS CONSTITUTUS. Nullus in episcopatum eligatur, nisi in sacris ordinibus religiose vivens inventus fuerit. Sacros autem ordines dicimus diaconatum et presbiteratum. Hos siquidem solos primitiva legitur habuisse ecclesia, subdiacones vero, quia et ipsi altaribus ministrant, oportunitate exigente concedimus, si tamen spectate sint religionis et scientie. Quod ipsum non sine Romani pontificis vel metropolitani scientia fieri permittimus. (D.60 d.p.c.4)¶Alterum vero, ut in episcopum vel archiepiscopum nisi in sacris ordinibus constitutus non eligatur, propter dignitatem ordinis statutum est. (D.61 d.a.c.1)¶Item laici non sunt in episcopum eligendi, sed per singulos ordines prius sunt probandi. Unde Gregorius Brunichilde Regine Francorum: (D.61 c.1) SACERDOTES EX LAICIS NON SUNT ORDINANDI. Sacerdotale offitium vestris in partibus in tanta (sicut didicimus) est ambitione perductum, ut sacerdotes, quod nimis grave est subito, ex laicis ordinentur. (D.61 c.3) Non negamus in laicis esse Deo placitos mores, sed milites suos probatos sibi querunt instituta 
(D.61 d.p.c.8)¶His omnibus auctoritatibus laici prohibentur in episcopatum eligi. (§ 1) Econtra beatus Nicolaus ex laico est electus in episcopum, beatus Severus ex lanificio assumptus est in archiepiscopum, beatus Ambrosius, cum nondum esset baptizatus, in archiepiscopum est electus. (§ 2) Sed sciendum est, quod ecclesiastice prohibitiones proprias habent causas, quibus cessantibus cessant et ipse. Ut enim laicus in episcopum non eligeretur, hec causa fuit, quia vita laicalis ecclesiasticis disciplinis per ordinem non erudita nescit exempla religionis de se prestare aliis, quae in se ipsa experimento non didicit. Cum ergo quilibet laicus merito sue perfectionis clericalem vitam transscendit, exemplo beatorum Nicolai et Severi et Ambrosii eius electio potest rata haberi. (D.61 c.10) Item obicitur illud Sardicensis Concilii: SCOLASTICUS EX FORO AUT EX ADMINISTRATIONE POTEST POSTULARI EPISCOPUS. Osius episcopus dixit: Et hoc necessarium arbitror, ut diligentissime tractetur, si forte aut dives, aut scolasticus de foro aut ex administratore episcopus fuerit postulatus, ut non prius ordinetur, nisi ante lectoris munere, et offitio diaconi aut presbiteri fuerit perfunctus, et ita per singulos gradus (si dignus fuerit) ascendat ad culmen episcopatus. (D.61 d.p.c.10)¶Sed aliud est postulari, aliud eligi. Postulatur nexibus curie adstrictus ab inperatore, clericus alterius civitatis a suo episcopo; sed non eligitur aliquis nisi in sacris ordinibus constitutus. Fit enim electio cum solempnitate decreti omnium subscriptionibus roborati: postulatio vero simplici peticione. Quam distinctionem beatus Gregorius innuit in registro scribens cuidam 
qui bene militant in propria ecclesia. Unde Celestinus papa: (D.61 c.12) EXTRANEI EMERITIS IN SUIS ECCLESIIS NON PREPONANTUR. Nec emeritis in suis ecclesiis peregrini et extranei, et qui ante ignorati sunt, ad exclusionem eorum, qui bene civium suorum merentur testimonium, preponantur. (D.61 c.13) Item. DE EODEM. Nullus invitis detur episcopus. Tunc alter de altera ecclesia eligatur, si de civitatis ipsius clero, cuius est episcopus ordinandus, nullus (quod evenire non credimus) dignus poterit reperiri. Primum enim illi reprobandi sunt, ut aliqui de alienis ecclesiis merito preferantur. Habeat unusquisque sue fructum milicie in ecclesia, in qua suam per omnia offitia transegit etatem. In aliena stipendia minime alter obrepat, nec alii debitam alter audeat sibi vendicare mercedem. Sit facultas clericis renitendi, si se viderint pregravari, et quem sibi ingeri ex transuerso viderint non timeant refutare. Qui etsi non debitum premium, vel liberum de eo, qui eos recturus est, debent habere iudicium. (D.61 c. 16) Item Gregorius in Registro. DE EODEM. 
(D.62 c.1) NON SUNT HABENDI INTER EPISCOPOS, QUI NEC A CLERICIS ELIGUNTUR, NEC A PLEBIBUS EXPETUNTUR. Nulla ratio sinit, ut inter episcopos habeantur, qui nec a clericis sunt electi, nec a plebibus expetiti. (D.62 c.2) Item Celestinus. POPULUS NON DEBET PREIRE, SED SUBSEQUI. Docendus est populus, non sequendus. (D.63 c.1) LAICI ELECTIONI PONTIFICUM SE IPSOS NON INSERANT. Nullus laicorum principum vel potentum semet inserat electioni vel promotioni patriarche, metropolite, vel cuiuslibet episcopi, ne videlicet inordinata et incongrua fiat confusio vel contentio, presertim cum nullam in talibus potestatem quemquam potestativorum vel cetero laicorum habere conveniat. Et infra: Quisquis secularium principum vel potentum, vel alterius dignitatis laicus adversus communem ac consonantem atque canonicam electionem ecclesiastici ordinis agere temptaverit, anathema sit, donec obediat et consentiat, quicquid ecclesia de ordinatione atque electione proprii presulis se velle monstraverit. (D.63 c.2) DE EODEM. Adrianus papa secundus (quod Nicolaus decessor eius disposuerat) missos suos, Donatum scilicet Hostiensem episcopum, et Stephanum Nephesinum episcopum, et Marinum diaconem sanctae Romane ecclesiae, ad Basilium inperatorem et ad filios eius Constantinum et Leonem Augustos Constantinopolim direxit, cum quibus et Anastasius bibliothecarius Romane sedis, utriusque lingue, grece scilicet et latine, peritus, perrexit, et sinodo congregata (quam octavam universalem sinodum illuc 
presertim cum nullam in talibus potestatem quemquam potestativorum vel laicorum ceterorum habere conveniat, sed silere et attendere sibi, usquequo regulariter a collegio ecclesiae suscipiat finem electio futuri pontificis. Si vero quis laicorum ad concertandum et cooperandum invitatur ab ecclesia, licet huiusmodi cum reverentia, si forte voluerit, obtemperare se asciscentibus. Taliter enim dignum pastorem sibi regulariter ad suam et ecclesiae salutem promovet. (D.63 c.6) Item ex concilio Laudicensi. DE EODEM. Non est permittendum turbis electionem eorum facere, qui sunt ad sacerdotium promovendi. (D.63 c.7) Item ex secunda actione VI sinodi CCCL. IRRITA SIT ELECTIO EPISCOPI AUT PRESBITERI A PRINCIPIBUS FACTA. Episcoporum, Omnis electio episcopi, vel presbiteri, aut diaconi a principibus facta irrita maneat secundum regulam, quae dicit: “Si quis episcopus, secularibus potestatibus usus, ecclesias per ipsas obtinuerit, deponatur, et segregetur omnesque, qui illi communicant.” (D.63 c.8) Item ex concilio Martini papae. NON ELIGANTUR A POPULO, QUI SUNT PROMOVENDI 
retulimus. Nos quoque in persona fraternitatis tue per omnia consentimus, atque omnipotentem Dominum deprecamur, ut karitatem vestram sicut sua gratia elegit, ita in omnibus sua protectione custodiat. (D.63 c.11) Item Gelasius papa Philippo et Gerontio episcopis. IN ELECTIONE EPISCOPI POPULUS DEBET ADESSE. Plebs Dictrensis data nobis peticione deflevit, diu se sine rectoris proprii gubernatione dispergi. Ac, sicut asseritur, is qui a nobis iam probatus dicitur, a paucis et tenuibus iam putatur electus, cum ad nos pertineat, universos assidua admonitione compellere, ut omnes in unum, quem dignum sacerdotio viderint et sine aliqua reprehensione, consentiant. Et ideo, fratres karissimi, diversos ex omnibus sepe dicti loci parrochiis presbiteros, diaconos et universam turbam vos oportet sepius convocare, quatinus non prout cuilibet libuerit, sed concordantibus animis talem, vobis ammonentibus, sibi querant sola divinitatis attentione personam, quam nulla contrarietas a constitutis possit revocare prescriptis. (D.63 c.12) Item Stephanus episcopus servus servorum Dei, Romano Archiepiscopo Ravennati. DE EODEM. Nosse tuam fraternitatem volumus, ad nostras aures fore perventum, Immolensem episcopum ab hac luce migrasse; in cuius successoris electione populi divisionem provenisse audivimus. Quod quia sepe contingere solet, querentibus singulis quae sua sunt, non quae Iesu Christi, non adeo miramur. Verumtamen in hoc plurimum oportet tuam adhiberi sollicitudinem, ut convocato clero et populo talis ibi eligatur per Dei misericordiam, cui sacri non obuient canones. Sacerdotum quippe est electio, et 
(D.63 c.14) Item Pelagius papa Tulliano episcopo Grumentino. DE EODEM. Litteras karitatis tue suscepimus, quibus significas, Latinum diaconum tuum ad episcopatum ecclesiae Marcellianensis a clero et omnibus, qui illic conveniunt, postulari. Hoc itaque dicimus, ut si eum omnes eligunt, et vis eum concedere, gratum nobis esse cognosce; et si potest, ante diem sanctum festinet occurrere, ut vel sabato ipso noctis magne post baptismum cum Dei gratia valeat ordinari. (D.63 c.15) Idem Laurentio episcopo Centumcelensi. SACRA PRINCIPIS ORDINANDIS EST NECESSARIA. Principali devotissimorum militum, qui illic in civitate Centumcelensi consistunt, relatione ad nos directa, sacram insinuant se clementissimi principis inpetrasse, quae eis presbiterum, diaconum et subdiaconum fieri debere precepit. Ideo hortamur dilectionem tuam, ut personas ipsas videas, et diligenter requiras, ne aliquid contra canones commisissent; et si eos inculpabiles repereris, et vite ipsorum testimonium laudabile videris, veniente mediana ebdomada pasce, (si Dominus voluerit, et si vixerimus) unumquemque per offitia, quae prediximus promovere non differas. (D.63 c.16) Item Leo IV Lothario et Lodevico 
serenitas dignetur concedere, ut consecratus a nostro presulatu Deo omnipotenti vestroque inperio grates peragere valeat. (D.63 c.18) Item Stephanus Guidoni Comiti. INPERATORIS EPISTOLA IN ELECTIONIS CONFIRMATIONE DESIDERATUR. Lectis sagacitatis vestre apicibus, quae defuncto ecclesiae Reatine antistite clerum et plebem eiusdem elegisse futurum sibi antistitem, nobis consecrandum vestro studio directum esse, ne ipsa ecclesia diu sine proprio constet pastore, fatebantur; nos, de obitu prioris dolentes, nunc ipsum electum unanimitate et canonica ipsius ecclesiae electione, ut mandastis, tam citissime ordinare omisimus, quod inperialem nobis, ut mos est, absolutionis minime detulerit epistolam. Pro qua scilicet re ambiguum nobis est; ideo voluntati vestre in hoc parere distulimus, ne augustalis animus durissime quocumque modo perciperet. Sed scientes, ecclesiam Domini sine proprio pastore diu non debere consistere, glorie vestre mandamus, quoniam nos aliter agere non debuimus, ut vestra sollertia inperiali (ut prisca consuetudo dictat) percepta licentia, et nobis, quemadmodum vos scire credimus, inperatoria directa epistola, tunc voluntati vestre parebimus de hoc, eundemque electum Domino adiuvante consecrabimus; quod, karissime fili, moleste nullo modo suscipiatis. (D.63 c.19) Item Leo papa. CLERICORUM ET CIVIUM VOLUNTATE METROPOLITANUS EST ORDINANDUS. Metropolitano defuncto, cum in loco eius alius fuerit subrogandus, provinciales episcopi ad civitatem 
constituatur, et, dum ordinatur, eius providentia ipsa plebs custodiatur. (D.63 c.22) Item ex Historia ecclesiastica. INPERATOR IUS HABET ELIGENDI PONTIFICEM. Adrianus papa Romam venire Karolum regem ad defendendas res ecclesiae postulavit. Karolus vero Romam veniens Papiam obsedit, ibique relicto exercitu in sancta resurrectione ab Adriano papa Rome honorifice susceptus est. Post sanctam vero resurrectionem reversus Papiam, cepit Desiderium regem; deinde Romam reversus, constituit ibi sinodum cum Adriano papa in patriarchio Lateranensi in ecclesia S. Salvatoris, quae sinodus celebrata est a CLIII episcopis religiosis et abbatibus. Adrianus autem papa cum universa sinodo tradiderunt Karolo ius et potestatem eligendi pontificem, et ordinandi apostolicam sedem. Dignitatem quoque patriciatus ei concesserunt. Insuper archiepiscopos et episcopos per singulas provincias ab eo investituram accipere diffinivit, et ut, nisi a rege laudetur et investiatur episcopus, a nemine consecretur, et quicumque contra hoc decretum esset, anathematis vinculo eum innodavit, et nisi resipisceret, bona eius publicari precepit. (D.63 c.23) Item Leo papa. ELECTIO ROMANI PONTIFICIS AD IUS PERTINET INPERATORIS. 
apostolicam auctoritatem concedimus atque largimur domino Ottoni primo, regi Teutonicorum, eiusque successoribus huius regni Italie, in perpetuum sibi facultatem eligendi successorem, atque summe sedis apostolice pontificem ordinandi, ac per hoc archiepiscopos seu episcopos, ut ipsi ab eo investituram accipiant et consecrationem, unde debent, exceptis his, quos inperator pontifici et archiepiscopis concessit. Et ut nemo deinceps cuiusque dignitatis vel religionis eligendi vel patricium vel pontificem summe sedis apostolice, aut quemcumque episcopum ordinandi habeat facultatem absque consensu ipsius inperatoris, (quod tamen fiat absque omni pecunia), et ut ipse sit patricius et rex. Quod si a clero et populo quis eligatur episcopus, nisi a supradicto rege laudetur, et investiatur, non consecretur. Si quis contra hanc apostolicam auctoritatem aliquid molietur, hunc excommunicacioni subiacere decernimus, et nisi resipuerit, inrevocabili exilio puniri vel ultimis suppliciis feriri. (D.63 d.p.c.25)¶Electiones quoque summorum pontificum atque aliorum infra presulum quondam inperatoribus representabantur, sicut de electione beatus Ambrosii et beatus Gregorii legitur. Quibus exemplis et premissis auctoritatibus liquido colligitur, laicos non excludendos esse ab electione, neque principes esse reiciendos ab ordinatione ecclesiarum. Sed quod populus iubetur electioni interesse, non precipitur advocari ad electione faciendam, sed ad consensum electioni adhibendum. Sacerdotum enim (ut in fine superioris capituli Stephani papae legitur) est electio, et fidelis populi est humiliter consentire. Desiderium ergo plebis 
DE EODEM. Vota civium, testimonia populorum, honoratorum arbitrium, electio clericorum in ordinationibus sacerdotum constituantur. Et infra: Per pacem et quietem sacerdotes, qui futuri sunt, postulentur, teneatur subscriptio clericorum, honoratorum testimonium, ordines conventus et plebis. (D.63 d.p.c.27)¶Principibus vero atque inperatoribus electiones Romanorum pontificum atque aliorum episcoporum referendas usus et constitutio tradidit pro scismaticorum atque hereticorum dissensionibus, quibus nonnumquam ecclesia Dei concussa periclitabatur, contra quos legibus fidelissimorum inperatorum frequenter ecclesia munita legitur. Representabatur ergo electio catholicorum principibus, ut eorum auctoritate roborata nullus hereticorum vel scismaticorum auderet contraire, et ut ipsi principes tamquam devotissimi filii in eum consentirent, quem sibi in patrem eligi viderent, et ei in omnibus suffragatores existerent, sicut Valentinianus beato Ambrosio legitur dixisse: “Noli timere, quia Deus, qui te elegit, semper adiuvabit te, et ego adiutor et defensor tuus, ut meo ordini decet, semper existam.” Unde Stephanus papa statuit dicens: (D.63 c.28) PRESENTIBUS LEGATIS INPERATORIS ORDINETUR PONTIFEX ROMANUS. 
prolapsi catholice matris ecclesiae unitatem inpugnare conati sunt, sanctorum Patrum statuta adversus eos prodierunt, ut semet electioni non insererent, et quisquis eorum suffragio ecclesiam obtineret anathematis vinculo innodaretur. Postremo presentibus legatis inperatorum et inconsultis electiones Romanorum pontificum leguntur celebrate, et tandem idem inperatores religioso mentis affectu prefatis privilegiis renunciaverunt, multa insuper donaria ecclesiae Dei conferentes. Unde Gregorius IV scribit: (D.63 c.29) INCONSULTIS LEGATIS INPERATORIS ADRIANUS AD PONTIFICATUM ELIGITUR. Cum Adrianus secundus ad Romanum pontificatum ab ecclesia Dei genitricis domine nostre, quae dicitur “Ad presepe”, traheretur ad Lateranense patriarchium, certatim a populo et clero et proceribus deportatus est. Quod audientes missi Lodoici inperatoris moleste tulerunt, indignati scilicet, quod, dum presentes essent, non fuerunt invitati, nec optate a se futuri presulis electioni interesse meruerunt. Qui accepta ratione, quod non causa Augusti contemptus, sed futuri temporis prospectu hoc commissum fuerat (ne videlicet legatos principum in electione Romanorum presulum mos expectandi per huiusmodi fomitem inolesceret), omnem indignationem medullitus sedaverunt, et ad salutandum electum etiam ipsi humiliter accesserunt. (D.63 c.30) Item pactum constitutionis Inperatoris primi Lodoici cum Romanis pontificibus. ROMANI PONTIFICIS ELECTIO A LODOICO ROMANIS CONCEDITUR. Ego Lodoicus Romanus Inperator Augustus statuo et concedo per hoc pactum confirmationis nostre tibi beato 
sub nostra potestate constitutus, licentiam habeat contra Romanos aut publice, aut privatim veniendi, vel electionem faciendi, nullusque in civitatibus aut territoriis ad ecclesiae beati Petri apostoli potestatem pertinentibus aliquod malum propterea facere presumat; sed liceat Romanis cum omni veneratione et sine qualibet perturbatione honorificam suo pontifici exhibere sepulturam, et eum, quem divina inspiratione et beati Petri intercessione omnes Romani uno consilio atque concordia sine aliqua promissione ad pontificatus ordinem elegerint, sine qualibet ambiguitate vel contradictione more canonico consecrare, et, dum consecratus fuerit, legati ad nos, vel ad successores nostros reges Francorum dirigantur, qui inter nos et illum amicitiam et caritatem ac pacem socient. (D.63 c.32) AB IMPERATORE VEL NUNTIIS EIUS ELECTIONE ROMANI PONTIFICIS NULLUM GENERETUR OSTACULUM. Constitutio primi Enrici et primi Ottonis cum romanis pontificibus. Ut nullus missorum nostrorum cuiuscumque inpeditionis argumentum in electione Romani pontificis componere audeat, omnino prohibemus. Item in electione Romanorum pontificum neque liber neque servus ad hoc venire presumat, ut illis Romanis, quos ad hanc electionem per constitutionem sanctorum patrum antiqua admisit consuetudo, aliquod faciat inpedimentum. Quod si 
voluntate, aut meo consensu, aut meo consilio, aut mea exortacione perdes, et in Roma nullum placitum aut ordinationem faciam de omnibus, quae ad Te aut ad Romanos pertinent, sine tuo consilio, et quicquid de terra S. Petri ad nostram potestatem venerit, tibi reddam. Cuicumque regnum Italicum commisero, iurare faciam illum, ut adiutor tui sit ad defendendam terram S. Petri secundum suum posse. (D.63 d.p.c.34)¶Ex his constitutionibus et pacto Lodowici inperatoris deprehenditur, inperatores illis renunciasse privilegiis, quae de electione summi pontificis Adrianus papa Karolo inperatori, et ad imitacionem eius Leo papa Ottoni I regi Theutonicorum fecerat. Cum ergo ex premissis auctoritatibus cunctis liqueat electionem clericorum tantummodo esse, queritur, quorum sit ipsa electio, an clericorum maioris ecclesiae tantum, an etiam religiosorum aliorum, qui in eadem civitate fuerint? Sed (sicut in breviatione canonum Fulgentii, Cartaginensis ecclesiae diaconi, invenitur) septimo concilio Nicensi et Macerensi concilio statutum est, ut ad eligendum episcopum sufficiat ecclesiae matricis arbitrium. Nunc autem sicut electio summi pontificis non a cardinalibus tantum, immo etiam ab aliis religiosis clericis auctoritate Nicolai papae est facienda, ita et episcoporum electio non a canonicis tantum, sed etiam ab aliis religiosis clericis, sicut in generali sinodo Innocentii papae Rome habita constitutum est. (D.63 d.p.c.35)¶Nunc ergo queritur, si vota eligentium in duas se diviserint partes, quis eorum sit preferendus alteri? De his ita scribit Leo episcopus: (D.63 c.36) CUM VOTA ELIGENTIUM IN DUAS SE DIVISERINT PARTES, QUIS SIT PREFERENDUS ALTERI. Si forte, quod nec reprehensibile, nec inreligiosum 
corepiscopi et reliqui sacerdotes sint ordinandi. A quibus ordinentur episcopi, in Niceno concilio diffinitum est, in quo sic legitur, (D.64 c.1) AB OMNIBUS CONPROVINCIALIBUS EPISCOPI ORDINENTUR. Episcopi ab omnibus, qui sunt in sua provincia, debent ordinari. Si vero hoc difficile fuerit, vel urgente necessitate, vel itineris longitudine, tres episcopi debent in unum congregari, ita ut ceterorum, qui absentes sunt, consensum litteris teneant. Potestas sane vel confirmatio pertinebit per singulas provincias ad metropolitanum episcopum. (D.64 c.2) Item Anacletus papa. DE EODEM. Ordinationes episcoporum auctoritate apostolica ab omnibus, qui in eadem provincia sunt, episcopis celebrande sunt. (§ 1) Quod si omnes simul minime convenire potuerint, assensum tamen suis prebeant precibus, ut ab ipsa ordinatione animo non desint. (D.64 c.4) Item Anicius papa. CETERIS ASSENTIENTIBUS CUM TRIBUS CONPROVINCIALIBUS ORDINETUR EPISCOPUS. Conprovinciales episcopi, si necesse fuerit, ceteris consentientibus a tribus episcopis iussu archiepiscopi 
fuerit, quid faciendum sit, in Sardicensi concilio diffinitur, in quo sic statutum legitur: (D.65 c.9) SI UNUS TANTUM IN PROVINCIA REMANSERIT EPISCOPUS, AD CONSECRATIONEM EPISCOPI DE VICINA PROVINCIA EPISCOPI CONVOCENTUR. Si forte in provincia unum tantum remanere episcopum contigerit, superstes episcopus convocet episcopos vicine provincie, et cum eis ordinet conprovinciales sibi episcopos. Quod si facere neglexerit, populi conveniant episcopos vicine provincie, et illi prius commoneant episcopum, qui in eadem provincia commoratur, et ostendant, quod sibi petant populi rectorem, et doceant iustum esse, ut veniat ipse, et cum eis ordinet episcopum. Sed si litteris conventus tacuerit et dissimulaverit, nichilque rescripserit, tunc satisfaciendum est populis, ut veniant ex vicina provincia, et episcopum ordinent. (D.66 d.a.c.1)¶Archiepiscopi autem ab omnibus sue provincia episcopis debent ordinari. Unde Anicius papa ait: (D.66 c.1) AB OMNIBUS SUFFRAGANEIS EPISCOPIS ARCHIEPISCOPUS ORDINETUR. Archiepiscopus ab omnibus sue provincie episcopis ordinetur. (§ 1) Hoc autem, quod de archiepiscopi consecratione preceptum est, ut omnes suffraganei eum ordinent, nullatenus licet inmutari, quia ille qui preest ab omnibus episcopis, quibus preest debet constitui. Sin autem aliter presumptum fuerit, viribus carere non dubium est, quia irrita erit secus acta ordinatio. (D.66 d.p.c.1)¶De episcopis non ordinandis a paucioribus quam a tribus episcopis, scribit Anacletus dicens: 
(D.67 c.1) SACERDOTES AB UNO POSSUNT ORDINARI EPISCOPO. Reliqui sacerdotes a proprio ordinentur episcopo, ita ut cives et alii sacerdotes assensum prebeant, et ieiunantes celebrent ordinationem. Similiter et diaconi ordinentur. Ceterorum autem graduum distributioni trium veracium testimonium episcopi scilicet approbatione sufficere potest. (D.67 c.2) DE EODEM. Episcopus sacerdotibus ac ministris solus honorem dare potest. (D.68 d.a.c.1)¶Queritur de illis, qui ordinantur ab eis, quos non constat fuisse episcopos, an sint iterum consecrandi, an non? Quod vero consecrandi non sint, probatur auctoritate Gregorii, qui scribens Iohanni episcopo Ravennati, ait: (D.68 c.1) SEMEL CONSECRATUS ITERUM CONSECRARI NON DEBET. Sicut semel baptizatus iterum baptizari non debet, sic et semel consecratus iterum consecrari non potest. Sed si quis cum levi culpa ad sacerdotium venit, pro culpa penitencia debet indici, et tamen ordo servetur. (D.68 c.2) DE PRESBITERIS, QUI ORDINANTUR AB EIS, QUOS CONSTAT NON FUISSE EPISCOPOS. Presbiteri, quos reperisti, si incogniti fuerint viri illi, 
benedictionem et consecrationem consequitur. Si autem ius consecrandi habuerit, in prima unctione consecutus est consecrationem; in secunda vero non reiteratur consecratio, sed sola unctio, sicut de quo dubium est, an sit baptizatus an non, debet baptizari; qui si prius baptizatus non fuerat, consequitur gratiam baptismi, si autem baptizatus erat, nichil accipit in secunda unctione, nec pertinet hoc ad reiteracionem baptismi, sed ad cautelam salutis. (D.68 d.p.c.3)¶Inter episcopos autem et corepiscopos hec differentia est, quod episcopi non nisi in civitatibus, corepiscopi etiam in vicis ordinari possunt. Episcopi formatas tribuunt, corepiscopi non nisi commendaticias et pacificas dare valent. Episcopi ius consecrandi habent, corepiscopi minores tantummodo ordines tribuunt, Leviticam autem et sacerdotalem benedictionem prestare non valent. De his ita scribit Leo episcopus omnibus episcopis: (D.68 c.4) IN QUIBUS COREPISCOPI AB EPISCOPIS DIFFERANT. Quamvis corepiscopis et presbiteris plurima cum episcopis ministeriorum communis sit dispensatio, quaedam tamen sibi prohibita noverint, sicut est presbiterorum et diaconorum, et virginum consecratio, constitutio altaris, ac benedictio vel unctio. Si quidem nec erigere altaria, nec consecrare ecclesias eis licitum est, nec per inpositionem manuum fidelibus baptizatis vel conversis hereticis paracletum Spiritum sanctum tradere, nec crisma conficere, nec crismate baptizatorum frontes signare, nec publice quidem in missa quemquam penitentem reconciliare, nec formatas cuilibet epistolas mittere. Quoniam, quamquam consecrationem habeant, pontificatus tamen apicem non habent. 
inproba, nimis est et prava, quia, ut de summo sacerdotis ministerio aliquid presumant, omni auctoritate caret. (§ 1) Nam non amplius, quam duos ordines inter discipulos Domini esse cognovimus, id est duodecim apostolorum, et LXXII discipulorum. Unde iste tertius processerit, ignoramus. Et quod ratione caret exstirpare necesse est. (§ 2) Quod autem episcopi non sint, qui minus quam a tribus episcopis ordinati sunt, omnibus patet. Prohibitum, est enim a sanctis Patribus, ut qui ab uno vel a duobus sunt ordinati episcopis non nominentur episcopi. Si nomen non habent, qualiter offitium habebunt? (D.69 d.a.c.1)¶Tonsura vero clerici de manu abbatis suscipi potest, si eidem abbati manus inpositio ab episcopo facta noscatur. Unde in Septima Sinodo legitur: (D.69 c.1) ABBATES, QUIBUS AB EPISCOPIS MANUS INPONITUR, ALIQUOS TONSURARE POSSUNT. Quoniam videmus multos sine manus inpositione a parvula etate tonsuram clerici accipientes, nondumque ab episcopo manus inpositione percepta super ambonem irregulariter in collecta legentes, precipimus amodo id minime fieri. Id ipsum quoque conservandum est etiam inter monachos. (§ 1) Lectoris autem manus inpositione licentia est unicuique abbati solummodo in proprio monasterio faciendi, si dumtaxat eidem abbati manus inpositio facta noscatur ab episcopo secundum morem preficiendorum abbatum, dum constet illum presbiterum 
(D.71 d.a.c.1)¶De clericis vero non ordinandis ab episcopo alterius civitatis, in Sardicensi concilio statutum est, in quo Ianuarius episcopus legitur dixisse: (D.71 c.1) CLERICI AB EPISCOPO ALTERIUS CIVITATIS NON ORDINENTUR. Illud quoque sanctitas vestra statuat, ut nulli episcopo liceat alterius civitatis ecclesiasticum sollicitare et in sua diocesi clericum ordinare. Quia ex his contentionibus solent nasci discordie, et ideo prohibeat omnium sentencia, ne quis hoc facere audeat. (§ 1) Osius episcopus dixit: Et hoc universi constituimus, ut quicumque ex alia parrochia voluerit alienum ministrum sine consensu ipsius et sine voluntate ordinare, non sit rata eius ordinatio. (D.71 c.3) Item ex Niceno concilio. QUI SINE EPISCOPI SUI CONSENSU ORDINATUR, IRRITA SIT EIUS ORDINATIO. Si quis ausus fuerit aliquem, qui ad alterum pertinet, in ecclesia ordinare, cum non habeat consensum illius episcopi, a quo recessit clericus, irrita sit huiusmodi ordinatio. (D.71 c.4) Item ex concilio Calcedonensi. CLERICUS UNIUS ECCLESIAE IN ALIA NON ORDINETUR. Clericos in singulis ecclesiis constitutos non liceat, sicut iam diffinivimus, in alterius civitatis ecclesiis ordinari; sed quiescant in ea, in qua ab initio ministrare meruerunt, exceptis illis, qui proprias civitates perdiderunt, et ex necessitate ad alias ecclesias migraverunt. Si vero quicumque episcopus post diffinitionem istam ad alium episcopum pertinentem clericum susceperit, placuit sanctae sinodo, et hunc, qui 
obtineat sine conscientia eius episcopi, de cuius plebe est. Gratus episcopus dixit: Hec observantia pacem custodit; nam et memini in sanctissimo concilio Sardicensi similiter statutum, ut nemo alterius plebis hominem usurpet: sed si forte erit necessarius, petat a collega suo, et per consensum sui episcopi habeat. (D.72 c.2) Item ex concilio Cartaginensi III DE EODEM. Clericum alienum, nisi concedente episcopo, nemo audeat vel retinere, vel promovere in ecclesiam sibi creditam. Clericorum autem nomen etiam lectores et psalmiste et hostiarii retinent. (D.72 c.3) Item ex concilio Milevitano. IN UNA ECCLESIA ORDINATUS IN ALIA NON SUSCIPIATUR. Placuit, ut quicumque in ecclesia vel semel eligitur ab alia ecclesia ad clericatum non teneatur. (D.74 d.a.c.1)¶Queritur de his qui ab episcopis suis promoveri contempnunt, an inviti sint sublimandi, an non? De his ita statutum invenitur in concilio Aurelianensi III: (D.74 c.2) Item Gregorius Natali episcopo. NULLUS PROMOVEATUR INVITUS. 
queruntur. Illud autem Cartaginensis concilii de his intelligitur, qui nolunt obtemperare episcopis suis propter necessitatem ecclesiae volentibus eos ad altiora promovere. Hanc DISTINCTIOnem ex decreto Simplicii papae quilibet valet corroborare, qui scribens Iohanni Archiepiscopi Ravennati, ait inter cetera: (D.74 c.7) NON EST ALIQUIS INVITUS AD EPISCOPATUM PERTRAHENDUS. Ubi ista didicisti, quae in episcopum et confratrem nostrum Gregorium non dilectione, sed invidia perpetrasti? quem inexcusabili violentia pertrahi ad te passus es atque vexari, ut ei tantum honorem non per animi tranquillitatem, sed per amentiam, sicut dicendum est, irrogares? Neque enim talia potuissent fieri sanitate consilii. Nolumus exaggerare quod gestum est, ne cogamur iudicare quod dignum est; nam privilegium meretur amittere, qui permissa sibi abutitur potestate. Denunciamus autem, quod, si post hec aliquid tale presumpseris, et aliquem seu episcopum, vel presbiterum, vel diaconum invitum facere forte credideris, ordinationes tibi Ravennatis ecclesiae vel Emiliensis noveris auferendas. (D.74 c.8) Item Gregorius Antonino Subdiacono. DE EODEM. Honoratus, archidiaconus Salonitane ecclesiae a sanctae memorie decessore meo missa supplicatione poposcerat, ut ab antistite suo invitus provehi ad fortioris gradus ordinem contra morem nullo modo cogeretur. Hoc enim fieri sibi non causa provehendi, sed causa ingratitudinis perhibebat. Pro qua re tunc etiam sanctae memorie predecessor noster scriptis suis Natali fratri coepiscopoque nostro interdixerat, ne Predictum Honoratum archidiaconum invitum proveheret, neve 
Quam causam subtili volumus et tunc sanctae memorie decessor meus, et nunc ego indagatione perquirere, sed sui suorumque actuum conscius personam suam ad iudicium postposuit destinare. Unde experientiam tuam presentis precepti auctoritate duximus fulciendam, quatinus, conveniens in Salonia, Natalem fratrem nostrum et coepiscopum nostrum saltim tot scriptis ammonitum studeat adhortari, ut supra memoratum archidiaconem in suo statu suscipiat. Quod si facere hoc contumaciter, ut consuevit, forte distulerit, usum pallii ei, qui ab hac sede concessus sibi fuerat, ex auctoritate sedis apostolice contradices. Quem si etiam amisso pallio adhuc in eadem pertinacia perseverare perspexeris, dominici corporis et sanguinis eundem antistitem participatione privabis. (D.74 d.p.c.8)¶Adhibenda est etiam disciplina, qua nolentes promoveri ad sacros ordines ad obediendum episcopis suis pronocentur. In minoribus siquidem ordinibus constituti paulatim per singulos gradus sunt provehendi, ut contempnentes suis obedire episcopis doleant sibi esse prelatos, quos prius habebant subiectos. Unde Gelasius scribit Victori episcopo: (D.74 c.9) CUM MAIORES ORDINARI CONTEMPSERINT, DE MINORIBUS PROMOVEANTUR ORDINIBUS. Consuluit dilectio tua de suorum promotione 
(D.75 c.1) ORDINATIONES EPISCOPORUM QUA HORA FIERI DEBEANT. Ordinationes episcoporum auctoritate apostolica ab omnibus, qui in eadem fuerint provincia, episcopis sunt celebrande. Qui simul convenientes scrutinium cum precibus, celebrent, manus cum sanctis evangeliis inponentes, dominica die, hora tertia orantes, sacraque unctione prophetarum exemplo regum capita perungentium, eos more apostolorum et Moysi ungentes; quia omnis sanctificatio constat esse in Spiritu sancto, cuius virtus invisibilis sancto est crismati permixta, et hoc ritu solempnem celebrent ordinationem. (D.75 d.p.c.2)¶Ceterorum vero ordinationes non nisi certis temporibus et diebus, maxime sacerdotum et Levitarum, fieri debent, vespera videlicet sabati, vel mane diei dominice continuato ieiunio. Unde Zepherinus urbis Rome Archiepiscopus scribit omnibus episcopis: (D.75 c.3) PRESBITERI ET LEVITE QUA HORA ORDINENTUR. Ordinationes presbiterorum Levitarumque tempore congruo, multis coram astantibus, solempniter agite, et probabiles ac doctos viros ad hoc opus provehite, ut de eorum societate et adiumento plurimum gaudeatis. (D.75 c.4) Item Leo episcopus Dioscoro Alexandrino episcopo. DE EODEM. Quod a Patribus nostris propensiori cura novimus esse servatum, a nobis quoque volumus custodiri, ut non passim diebus omnibus sacerdotalis vel levitica ordinatio celebretur, sed post diem sabati eiusque noctis, quae in prima sabati lucescit, exordia consecrandi eligantur, in quibus his, qui consecrandi sunt, ieiunis et a ieiunantibus 
mensis ieiunio et septimi et decimi; sed etiam quadragesimalis initii, ac mediane hebdomade, sabati ieiunio circa vesperas ipsas ordinationes noverint celebrandas, nec cuiuslibet utilitatis seu presbiterum, seu diaconum his preferre audeant, qui ante ipsos fuerint ordinati. (D.76 c.12) Item Pelagius Petro episcopo Potentino. SABATO MAGNO POST HORAM BAPTISMATIS EPISCOPUS VALET ORDINARI. Dilectionis tue scripta suscepimus, quibus significas, Latinum ecclesiae Grumentine diaconem ad episcopatum Marcellianensis ecclesiae sive Clusitane ab omnibus fuisse electum, quod iam ante hoc tempus retulistis; et iussimus, ut veniret, credentes eos de persona eius ab episcopo suo dimissoriam accepisse. Quod si modo fecerunt, facite eum velociter ad urbem Romam occurrere, ut, si Deus iusserit, in magno sabato post horam baptismi ordinetur. Quia si ante memoratum diem non occurrerit, cogetur usque ad quarti mensis ieiunia sustinere. (D.77 d.a.c.1)¶His temporibus secundum Anacletum, Zepherinum, Gelasium et Pelagium episcopi, presbiteri et diaconi sunt ordinandi. Metropolitanus autem iuxta Leonem papam ex presbiteris eiusdem ecclesiae vel ex diaconibus optimus ordinetur. Ex monachis autem vel laicis nullus nisi per gradus ecclesiae ad summum 
supradicta observatione teneantur, si meruerint in ordine esse clericatus. (D.77 c.8) Item Gelasius. PER QUAE INTERVALLA TEMPORUM ORDINETUR QUI DE MONACHIS IN CLERICATUM ELIGITUR. Si quis de religioso proposito et disciplinis monasterialibus eruditus ad clericale munus accedit, inprimis eius vita acta inquiratur, si nullo gravi facinore probatur infectus; si secundam fortasse non habuerit uxorem, nec a marito reiectam sortitus ostenditur. (D.77 c.9) Idem. Monachus vero novitius morum honestate fulcitus, continuo lector, vel notarius, aut certe defensor effectus, post tres menses existat acolitus, maxime si huic etiam etas suffragatur; sexto mense subdiaconi nomen accipiat, ac si modeste conversationis honesteque voluntatis existat, nono mense diaconus, conpletoque anno sit presbiter; cui tamen, quod annorum fuerant interstitia collatura, sancti propositi sponte suscepta docetur prestitisse devotio. (§ 1) Si vero laicus quispiam ecclesiasticis est aggregandus offitiis, tanto sollicitius in singulis, quae superius conprehensa sunt, huiusmodi decet examinare personam, quantum inter mundanam religiosamque vitam esse constat discriminis, quia utique convenientia ecclesiae ministeria deputanda sunt, non inconvenientibus meritis ingerenda, tantoque magis quod sacris aptum possit esse servitiis in eorum querendum est institutis, quantum de tempore, quo fuerint assequenda, decerpitur, ut morum hoc habere doceatur probitas, quod prolixior consuetudo non contulit, ne per occasionem supplende penurie clericatus vitia potius divinis cultibus intulisse, non legitime familie Domini conputemur 
(D.79 c.1) DE EO QUI SINE CONCORDI ELECTIONE CARDINALIUM INTRONIZATUR. Si quis apostolice sedi sine concordi et canonica electione Cardinalium eiusdem ac deinde sequentium clericorum religiosorum intronizatur, non papa vel Apostolicus, sed apostaticus habeatur. (D.79 d.p.c.7)¶Sed queritur, si duo temeritate concertantium ordinati fuerint, quis eorum alteri sit preferendus? De his ita scribit Honorius Augustus ad Bonifatium papam: (D.79 c.8) SI TEMERITATE CONCERTANTIUM DUO FUERINT ORDINATI. Si duo forte contra fas temeritate concertancium fuerint ordinati, nullum ex eis futurum sacerdotem permittimus, sed illum solum in sede apostolica permansurum censemus, quem ex numero clericorum nova ordinatione divinum iudicium et universitatis consensus elegerit. (D.79 d.p.c.8)¶Hoc autem capitulum non de eo intelligendum est, qui uno per apostasiam ordinato a Cardinalibus et religiosis clericis apostolice sedi intronizatur, etiamsi ille apostaticus ita cathedram beati Petri violenter tenuerit, ut canonica electio intra Urbem fieri non valeat. Unde Nicolaus papa statuit, dicens: QUI PECUNIA VEL POPULARI 
(D.79 c.10) SI PAPA DE ELECTIONE SUI SUCCESSORIS DECERNERE NON POTERIT. Si transitus papae inopinatus evenerit, ut de sui electione successoris, ut supra placuit, non possit ante decernere, siquidem totius in unum convenerit ecclesiastici ordinis electio, consecretur electus episcopus. Si vero, ut fieri solet, studia ceperint esse diversa eorum, de quibus certamen emerserit, convincat sententia plurimorum: sic tamen, ut sacerdotio careat, qui captus promissione non recto iudicio de electione decreverit. (D.79 d.p.c.10)¶Sicut supra monstratum est, electio summorum sacerdotum a Cardinalibus et religiosis clericis debet fieri: eiectio vero eorum divino iudicio est reservata. Unde Anacletus papa ait: (D.79 c.11) SUMMORUM SACERDOTUM EIECTIONEM SIBI DOMINUS RESERVAVIT. Eiectionem summorum sacerdotum sibi Dominus reservavit, licet electionem eorum bonis sacerdotibus et spiritualibus populis concessisset. (D.80 d.a.c. 1) ¶Loca vero, in quibus primates, patriarche, archiepiscopi, episcopi, presbiteri sunt ordinandi, hec sunt secundum Lucium papam, ac Clementem, atque Anacletum. Ait enim Lucius papa: (D.80 c.1) IN QUIBUS LOCIS PRIMATES VEL PATRIARCHE DEBEANT ORDINARI. Urbes et loca, in quibus primates presidere debent, non modernis, sed multis ante adventum Christi sunt statute temporibus quarum primates gentiles etiam pro maioribus negotiis appellabant. (§ 1) In ipsis vero urbibus post adventum Christi apostoli et eorum successores patriarchas et primates posuerunt, ad quos episcoporum negotia, salva in omnibus apostolica auctoritate, et 
memoratos primates, archiepiscopos institui precepit. (§ 2) In singulis vero reliquis civitatibus singulos, et non plures episcopos constitui precepit, qui episcoporum tantum vocabulo potirentur; quoniam nec inter ipsos apostolos par fuit institucio, sed unus prefuit omnibus. (D.80 c.3) Item Anacletus. DE EODEM. Episcopi non in castellis neque in modicis civitatibus debent constitui, sed presbiteri per castella et modicas civitates atque villas debent ab episcopis ordinari et poni, singuli tamen per singulos titulos suos. Episcopus non ab uno, sed a pluribus episcopis debet ordinari, et, ut dictum est, non ad modicam civitatem, ne vilescat nomen episcopi, sed ad honorabilem titulandus et denominandus est. Presbiter vero ad qualemcumque locum in eo constitute ecclesiae est preficiendus. (D.81 d.a.c.1) ¶Hec de ordinandis et ordinatoribus atque de singulorum graduum DISTINCTIOnibus et offitiis dixisse nos sufficiat. Verum quia aliquantulum diffusius in his immorati sumus, precedentibus coherentia quaedam sub epilogo ad memoriam subiciamus. Debet autem ordinandus in episcopum, (ut Apostolus scribit esse “sine crimine,” id est sine peccato mortifero, quod non solum de episcopo, sed etiam de quolibet electo ad aliquam preposituram ecclesiae oportet intelligi. Unde Augustinus 
(D.81 c.2) MONITORIS PERSONAM RECTE NON SUSCIPIT, QUI VERBIS, NON OPERIBUS DOCET. Nemo recte monitoris personam suscipit, nisi qui actibus suis errata condempnat, et amorem innocentie conversatione demonstrat. (D.81 c.4) Item ex concilio Niceno. NON RECIPIT ORDO ECCLESIASTICUS, QUI IN EXAMINATIONE, VEL POSTEA CONFESSUS ORDINATUR. Si qui sine examinatione promoti presbiteri sunt, et postea examinati confessi sunt peccata sua, et, cum confessi fuissent, homines venientes contra regulam eis manus inposuerunt, hos ecclesiasticus ordo non recipit. In omnibus enim quod inreprehensibile est defendit ecclesia. (D.81 c.5) Item eiusdem concilii. LAPSI, PER IGNORANTIAM AUT CONTEMPTU ORDINANTIUM TONSORATI, DEICIANTUR. Quicumque ex his, qui lapsi sunt, per ignorantiam iam ordinati sunt, vel contemptu eorum, qui eos ordinaverunt, hoc non preiudicat regule ecclesiastice. Cum enim compertum fuerit, deponentur. (D.81 c.6) Item Innocentius. ALIENUS FIAT A MINISTERIO, QUI ILLUD VIVENDO ILLICITE POLLUIT. Maximilianus filius noster qualem querelam detulerit, libelli eius series adnexa declarat. Qui zelo fidei ac discipline ductus, non patitur ecclesiam pollui ab indignis presbiteris, quos in presbiterio filios asserit procreasse. Et ideo, fratres, huius libelli, qui subiectus est, tenore perspecto, eos, qui talia perpetrasse dicuntur, debetis in medio collocare, discussisque obiectionibus, quae ipsis presbiteris inpinguntur, si convinci potuerint, a sacerdotali removeantur offitio, (quia qui sancti non sunt 
conprobetur, depositus providentia episcopi bene proviso loco constituatur, ubi peccatum lugeat et ulterius non committat. (D.81 c.12) Item ex canone Apostolorum. IN CRIMINE CAPTUS PRESBITER VEL DIACONUS DEPONATUR, SED COMMUNIONE NON PRIVETUR. Presbiter aut diaconus, qui in fornicatione, aut furto, aut periurio, aut homicidio captus est, deponatur, non tamen communione privetur; dicit enim scriptura: “Non iudicat Deus bis in id ipsum.” (D.81 c.13) Item. DE EODEM. Si quis episcopus, aut presbiter, aut diaconus post diaconii sui gradus acceptos fuerit fornicatus aut mechatus, deponatur, et ab ecclesia proiectus inter laicos agat penitenciam. (D.81 c.19) Item Lucius papa. DE EODEM. Ministri altaris presbiteri sive diaconi ad offitia dominica tales eligantur, qui continenciam servent. (§ 1) Si vero post ordinationem suam ministro contigerit proprie uxoris invadere cubile, sacrarii non intret limina, nec sacrarii portitor fiat nec altare contingat, nec ab offerentibus holocausti oblationem suscipiat, nec ad 
(D.82 c.2) Item Innocentius Exsuperio Tolletano episcopo. QUI VOLUPTATEM OFFITIO PREPOSUERIT, MODIS OMNIBUS SUBMOVEATUR. Proposuisti, quid de his observari debeat, quos in diaconii ministerio aut in offitio presbiterii positos incontinentes esse aut fuisse generati filii prodiderunt. De his etiam manifesta divinarum legum est disciplina, et beate recordationis Siricii episcopi monita evidentia commearunt, ut incontinentes in offitiis talibus positi omni honore ecclesiastico privarentur, nec admittantur ad tale ministerium, quod sola continentia oportet inpleri. Est enim vetus admodum sacre legis auctoritas iam inde ab initio custodita, quod in templo anno vicis sue habitare precepti sunt sacerdotes, ut servientes sacris oblationibus puros et ab omni labe purgatos sibi vendicent divina misteria, neque eos ad sacra offitia fas sit admitti, qui exercent vel cum uxore carnale consortium, quia scriptum est: “Sancti estote, quia ego sanctus sum Dominus Deus vester.” Quibus utique propter sobolis successionem propterea usus fuerat relaxatus, quia de alia tribu, ad sacerdotium nullus fuerat iussus accedere. Quo magis ipsi sacerdotes vel Levite pudicitiam ex die ordinationis sue servare debent, quibus et sacerdotium, vel ministerium sine successione est, nec preterit dies, qua vel a sacrificiis divinis, vel baptismatis offitio vacent? Nam si Paulus ad Corinthios dicens scribit: “Abstinete vos ad tempus, ut vacetis orationi,” et hoc utique laicis precepit, multo magis igitur sacerdotes, quibus et sacrificandi et orandi iuge offitium est, semper debebunt ab huiusmodi consortio abstinere; qui, si contaminatus fuerit carnali concupiscentia, quo merito exaudiri se posse credit, cum dictum sit: “Omnia munda mundis, coinquinatis autem et 
cetero penitus incipiant abstinere et ita gradus suos, in quibus fuerint inventi, retentent, ut eis non liceat ad potiora conscendere; quibus in beneficio esse debet, quod hunc ipsum locum, quem retinent, non amittunt. (§ 1) Si qui autem scisse formam vivendi missam a Siricio deteguntur, neque statim cupiditates libidinis abiecisse, illi sunt modis omnibus submovendi, qui post admonitionem cognitam preponendam arbitrati sunt voluptatem. (D.82 d.p.c.4) ¶Qui autem propter peccatum iubetur deponi, post condignam penitenciam in suo ordine poterit reparari. Unde in Gangrensi concilio legitur: (D.82 c.5) QUAE PENITENTIA SIT INPONENDA SACERDOTI, QUI DE FORNICATIONE CONVICTUS FUERIT. Presbiter, si fornicationem fecerit, quamquam secundum canones Apostolorum debeat deponi, tamen iuxta auctoritatem beati Silvestri papae, si non in vitio perduraverit, si sua sponte confessus adiecit, ut resurgeret, decem annis in hunc modum peniteat: tribus siquidem mensibus a ceteris remotus pane et aqua a vespera in vesperam utatur, diebus autem dominicis et precipuis festis modico vino et pisciculis atque leguminibus recreetur, sine carne et sagimine, ovis et caseo; sacco indutus humi adhereat, die ac nocte iugiter misericordiam Dei omnipotentis inploret. Finitis tribus 
quia secundam feriam unum psalterium canendo, aut unum denarium pauperibus dando, si opus est, redimere poterit. Finitis septem annis, deinde usque ad finem decimi anni sextam feriam (nulla interveniente redemptione) observet in pane et aqua. (§ 1) Eadem quoque penitentia erit sacerdoti de omnibus aliis peccatis et criminibus, quae eum in depositionem adducunt. Neque hoc cuilibet videatur onerosum, si sacerdos post lapsum digne, ut supra dictum est, penitens ad pristinos redeat honores. (D.83 d.a.c.1) ¶Providendum quoque est, ne is, qui ad ordinandum eligitur, etsi a proprio vitio videatur alienus, consentiendo alienis inquinetur. Ut enim Simacus papa ait: “Non est grandis differentia, utrum lethum inferas, vel admittas. Mortem enim languentibus probatur infligere, qui hanc, cum possit, non excludit.” Hinc Gregorius VII ait: (D.83 c.1) SUSPENDATUR AB OFFITIO, CLERICORUM SUORUM FORNICATIONI CONSENTIENS EPISCOPUS. Si quis episcopus fornicationem presbiterorum, diaconorum, vel crimen incestus in sua parrochia precio vel precibus interveniente consenserit, vel commissum auctoritate sui offitii non inpugnaverit, ab offitio suspendatur. (D.83 c.2) Item Augustinus. MAXIME ECCLESIAM LEDIT SUB NOMINE SANCTITATIS DELINQUENS. Nemo quippe in ecclesia amplius nocet, quam qui perverse agens nomen vel ordinem sanctitatis et sacerdotis habet. Delinquentem namque hunc nullus redarguere presumit, et in exemplum culpa vehementer extenditur, quoniam pro reverentia ordinis peccator 
(D.83 c.4) Item Pius papa. NON PRODEST SUO ERRORE NON POLLUI, QUI ALIENO CONSENTIT. Quid enim prodest illi suo errore non pollui, qui consensum prestat erranti? (D.83 c.5) Item Gregorius. QUI NON OCCURRIT, CONSENTIT. Consentire videtur erranti, qui ad resecanda, quae corrigi debent, non occurrit. (D.83 d.p.c.6) ¶Quamquam sacerdotem tam a suis, quam ab alienis criminibus oporteat esse imunem, tamen si aliorsum sese habuerit, non ideo verba sue predicationis debent contempni. Sicut enim Ieronimus ait: ut lixivium per cinerem humidum fluens lavat, et non lavatur, ita bona doctrina per malum doctorem animas credentium lavat a sorde peccatorum. (D.84 d.p.c.2) ¶Quod autem de munditia castitatis sacerdotibus inperatur, hoc etiam de quibuslibet altari deservientibus intelligendum est. Unde in Cartaginensi concilio II Aurelius episcopus dixisse legitur: (D.84 c.3) QUI SACRAMENTIS DIVINIS DESERVIUNT CONTINENTIAM IN OMNIBUS SERVENT. Cum in preterito concilio de continentie et castitatis moderamine tractaretur, gradus isti tres conscriptione 
(D.84 c.5) LAICA SIT TANTUM COMMUNIONE CONTENTUS CLERICUS, VIDUAM AUT SECUNDAM DUCENS UXOREM. Quisquis clericus aut viduam, aut secundam uxorem duxerit, omni ecclesiastice dignitatis privilegio mox denudetur, laica tantum sibi communione concessa. Quam ita demum poterit possidere, si nichil postea, propter quod hac carere debeat, admittat. (D.85 d.a.c.1) ¶Hospitalitas vero usque adeo episcopis necessaria est, ut, si ab ea inveniantur alieni, iure prohibeantur ordinari. Unde Gregorius scribit Iohanni episcopo: (D.85 c.1) HOSPITALITATEM NESCIENS NON FIAT EPISCOPUS. Florentinum archidiaconum ecclesiae Anchonitane, qui ad episcopatum electus fuerat, scripture quidem sacre scientiam habere, sed ita etatis senio iam confractum accepimus, ut ad regiminis offitium non possit assurgere; adicientes etiam, illum ita tenacem existere, ut in domo eius amicus ad karitatem numquam introeat. Rusticus autem diaconus eiusdem ecclesiae, qui similiter electus fuerat, vigilans quidem homo dicitur, sed, quantum asseritur, psalmos ignorat. Florentinum vero diaconum ecclesiae Ravennatis, qui electus ab omnibus memoratur, sollicitum esse novimus, sed qualis sit interius omnino nescimus. Ideoque fraternitas tua una cum fratre nostro et coepiscopo nostro Armenio, suprascripte ecclesiae Anchonitane visitatore, illuc festinet accedere, et diligenter de vita ac moribus singulorum requirere si nullo sint crimine conscii, quod eos ad hoc offitium vetet accedere. Pariter etiam requirendum est, si hoc, quod de prefato archidiacono dictum est, quia numquam amicus 
mandato vel edicto, ne contra suam voluntatem eum concedere videatur. (D.86 d.a.c.1) ¶Doctorem autem episcopum oportet esse, ne inferiorum culpe in eum refundantur, qui docendi offitium accepit, quod exequi nescit vel negligit. Unde Leo episcopus scribit Aquilegensi episcopo: (D.86 c.1) NEGLIGENTIE RECTORUM INPUTANTUR CULPE INFERIORUM. Inferiorum ordinum culpe ad nullos magis referende sunt, quam ad desides negligentesque rectores, qui multam sepe nutriunt pestilentiam, dum austeriorem dissimulant adhibere medicinam. (D.86 c.2) Item Leo episcopus Rustico Narbonensi episcopo. HOMINES SUNT DILIGENDI, PECCATA ODIO HABENDA. Odio habeantur peccata, non homines; corripiantur tumidi, tolerentur infirmi; et quod severius castigare necesse est non sevientis plectatur animo, sed medentis. (D.86 d.p.c.4) ¶In doctrina vero sacre scripture debet auctoritatem preferre, non secularium litterarum peritiam ostentare. Non enim est episcopalis offitii grammaticam exponere, ne laudes Iovis personent ore pontificis. Unde Gregorius scribit Desiderio episcopo: 
(D.86 c.6) SINE LIBERALITATE INANE PORTATUR NOMEN EPISCOPI. Fratrem nostrum Marianum episcopum verbis, quibus vales, excita, quia eum obdormisse suspicor. Dic ergo illi, ut cum loco mutet et mentem. Non sibi credat solam lectionem sufficere et orationem, ut remotus nichil studeat de manu fructificare: sed largam manum habeat, necessitatem patientibus concurrat, alienam inopiam suam credat, quia, si hoc non habet, vacuum episcopi nomen tenet. (D.86 d.p.c.22) ¶Similiter etiam oportet episcopum non esse percussorem, id est ad vindictam facilem. Unde Gregorius scribit Iohonni episcopo Corintiorum: (D.86 c.23) AD VINDICTAM FACILIS EPISCOPUS ESSE NON DEBET. Si quid vero de quocumque clerico ad aures tuas pervenerit, quod te iuste possit offendere, faile non credas, nec ad vindictam te res accendat incognita; sed presentibus ecclesiae tue senioribus diligenter veritas est perscrutanda, et tunc, si qualitas rei poposcerit, canonica districtio culpam feriat delinquentis. (D.86 c.24) Item Ianuario episcopo. DE QUODAM EPISCOPO, QUI ANTE MISSARUM SOLEMPNIA, DIE DOMINICO AD EXARANDAM MESSEM CUIUSDAM PROFECTUS EST. Tanta nequitia ad aures meas de tua senectutte pervenit, ut eam, nisi humanitus pensaremus, fixa iam maledictione feriremus. Dictum quppe est mihi, quod dominicorum die, priusquam missarum solempnia celebrare, ad exarandam messem latoris presentium perrexisti, et post exarationem eius missarum solempnia celebrasti; post missarum solempnia etiam terminos 
duobus mensibus excommunicatos esse decrevimus: ita ut, si quid eis intra duorum mensium spatium humanitus evenerit, benedictione viactici non priventur. Deinceps autem ab eorum consiliis cautus existe. (D.86 d.p.c.25) ¶Prohibetur etiam episcopis turpis lucri esse cupidus, ne aliquo inhonesto negotio victum vel cetera necessaria sibi querat. Quod generaliter de omnibus divino cultui mancipatis, id est clericis et monachis, intelligi oportet. Unde in Calcedonensi concilio legitur: (D.86 c.6) QUI CONNUMERANTUR IN CLERO, TURPIBUS NON DESERVIANT LUCRIS. Pervenit ad sanctam sinodum, quia de his qui in clero connumerantur, quidam propter turpis lucri gratiam aliorum possessionum conductiones, et causas secularium suscipiunt, et a sacris offitiis se per desidiam separant, ad domos autem secularium concurrunt, et substantiarum eorum gubernationes avaritie causa suscipiunt. Decrevit igitur sancta et magna sinodus, neminem horum deinceps, hoc est episcopum, sive clericum, aut monachum, conducere possessiones, aut misceri secularibus procurationibus posse, nisi forte, qui legibus ad minorum etatum tutelas sive curationes inexcusabiles attrahuntur, aut cui ipsius civitatis episcopus ecclesiasticarum rerum commiserit gubernacula, et orphanorum atque viduarum, 
descendunt. Et dum sacerdotes horum facta imitantur, et se custodiunt, et subditorum onera portant. (D.88 c.2) Item Gelasius. DE EODEM. Consequens est, ut illa quoque, quae de Piceni partibus nuper ad nos missa relatio nuntiavit, non pretereunda putaremus, id est, plurimos clericorum negotiationibus inhonestis et turpibus lucris inminere, nullo pudore censentes evangelicam lectionem, qua ipse Dominus negotiatores ex templo verberatos asseritur expulisse, nec Apostoli verba recolentes, quibus ait: “Nemo militans Deo implicat se negociis secularibus;” psalmistam quoque David surda dissimulantes aure, cantantem: “Quoniam non cognovi negotiationes, introibo in potentias Domini.” Proinde huiusmodi aut ab indignis posthac questibus noverint abstinendum, et ab omni cuiuslibet negotiationis ingenio cupiditateque cessandum, aut, in quocumque gradu sint positi, mox a clericalibus offitiis cogantur abstinere, quoniam domus Dei domus orationis et esse debet et dici, ne per offitia negotiationis potius sit latronum spelunca. (D.88 c.8) Item Gregorius Quertino prefecto. RATIOCINIORUM CAUSAS CLERICUS NON DEBET ASSUMERE. Inutile et valde laboriosum est, hominem litteratum ratiociniorum causas assumere, et in eis, quod non expedit, se obligare. (D.88 c.9) Item Ieronimus. FUGIENDUS EST CLERICUS NEGOTIATOR. Negotiatorem clericum, ex inope divitem et ex ignobili gloriosum, quasi quasdam pestes fuge. 
sacerdotum decretum religiose aut necessarie factum servetur a nobis. (D.89 d.a.c.1) ¶Domui quoque sue oportet bene esse prepositum, ut quaedam inde quodammodo future dispensationis argumenta assumantur. In dispensatione vero ecclesiae hanc regulam observandam noverit, ut nulli quantumlibet exercitate persone duo simul offitia committat, neque secularibus viris res ecclesiasticas gubernandas committat. Unde Gregorius scribit omnibus episcopis: (D.89 c.1) UNI PERSONE DUO NON COMMITTANTUR OFFITIA. Singula ecclesiastici iuris offitia singulis quibusque personis singillatim committi iubemus. Sicut enim in uno corpore multa membra habemus, omnia autem membra non eundem actum habent, ita in ecclesiae corpore secundum veridicam Pauli sententiam in uno eodemque spirituali corpore conferendum est hoc offitium uni, alii committendum est illud, neque enim quantumlibet exercitate uni persone uno tempore duarum rerum offitia committenda sunt: quia si totum corpus oculus, ubi auditus? Sicut enim varietas membrorum per diversa offitia et robur corporis servat, et pulcritudinem representat, ita varietas personarum diversa nichilominus distributa offitia et fortitudinem et venustatem sanctae 
DE EODEM. Quia in quibusdam ecclesiis, sicut ad nos pervenit, sine yconomo episcopi res ecclesiasticas tractant, placuit, omnes ecclesias habentes episcopos etiam yconomos habere de proprio clero, qui gubernent res ecclesiae cum arbitrio sui episcopi, ut non sine testimonio sit gubernatio ipsarum rerum ecclesiasticarum, neque ex hoc eveniat res eiusdem ecclesiae dispergi, et sacerdotali dignitati obtrectatio generetur. Si vero quis hoc non observaverit, divinis subiaceat regulis. (D.89 c.5) Item Gregorius Iohanni Carolitano episcopo. SECULARIBUS VIRIS RES ECCLESIASTICE NON COMMITTANTUR. Cavendum est a fraternitate vestra, ne secularibus viris atque sub regula vestra non degentibus cuiuslibet res ecclesiae committantur, sed probatis de offitio vestro clericis, in quibus, si quid reperiri poterit pravitatis, ut in subditis emendare quod illicite gestum fuerit valeatis: quo videlicet apud vos habitus sui offitium magis convenienter amministrent, quam accusent. (D.90 d.a.c.1) ¶Litigiosus quoque prohibetur ordinari, quia qui sua potestate discordantes ad concordiam debet attrahere, qui oblationes dissidentium prohibetur recipere, nequaquam litigandi facilitate alios ad discidium debet provocare. Unde in Cartaginensi concilio IV legitur: (D.90 c.1) CLERICI DISCORDANTES REVOCENTUR AD CONCORDIAM VEL DEICIANTUR AD CONCORDIAM. Discordantes clericos episcopus vel ratione, vel potestate ad concordiam trahat; inobedientes sinodus per audientiam dampnet. 
(exemplo Apostoli, qui de labore manuum vivebat) sibi necessaria inveniat, ita tamen, ut occasione sui operis vigiliis ecclesiae non desit, quod absque inequalitate sui corporis inpune nulli conceditur. (D.91 c.3) Unde in concilio eodem Cartaginensi legitur. SINE OFFITII DETRIMENTO ARTIFICIOLO SIBI CLERICUS NECESSARIA QUERAT. Clericus victum et vestimentum sibi artificiolo vel agricultura, absque offitii sui dumtaxat detrimento, preparet. (§ 1) Clericus enim, qui absque corpusculi sui inequalitate vigiliis deest, stipendio privatus excommunicetur. (D.92 d.p.c.2) ¶A quibus ordinandos oporteat esse inmunes, breviter monstratum est. De quorum vero manibus suos ordines suscipere debeant, facile patet. Sacerdos enim et cuncti infra ipsum constituti ab episcopis debent ordinari. Unde in concilio Martini papae legitur: (D.92 c.3) QUI AB EPISCOPO NON ORDINANTUR, IN PULPITO NON PSALLANT VEL LEGANT. Non liceat in pulpito psallere aut legere, nisi qui ab episcopo ordinati sunt lectores. (D.92 d.p.c.3) ¶De episcopis autem, a quibus vel in 
(D.92 d.p.c.8) ¶Quod autem supra clerici se vigiliis subtrahentes excommunicari iubentur, de his intelligendum est, qui ab episcopo frequenter admoniti, negligentiam suam corrigere contempnunt. Unde in concilio Martini papae legitur: (D.92 c.9) EXCOMMUNICETUR CLERICUS, QUI AB EPISCOPO COMMONITUS MATUTINIS VEL VESPERTINIS HORIS ADESSE NEGLEXERIT. Si quis presbiter aut diaconus vel quilibet clericus ecclesiae deputatus, si in quolibet loco fuerit, in quo ecclesia est, et ad cottidianum psallendi offitium matutinis vel vespertinis horis ad ecclesiam non convenit, deponatur a clero, si tamen castigatus veniam ab episcopo per satisfactionem noluerit promereri. (D.93 d.a.c.1) ¶Obedientiam autem inferiores ex ordine superioribus debent. Summo enim pontifici ea debetur ab omnibus obedientia, ut nulli liceat ei communicare, cui pro actibus suis ipse inimicus extiterit, nec in ecclesia esse poterit, qui eius cathedram deserit. Unde beatus Petrus princeps apostolorum in ordinatione Clementis populum alloquens, inter cetera ait: (D.93 c.1) CUI PRO ACTIBUS PRAVIS APOSTOLICUS INIMICATUR, COMMUNICARE NON DEBEMUS. Si inimicus est iste Clemens alicui pro actibus suis, et vos nolite expectare, ut ipse vobis dicat: cum illo nolite amici esse, sed prudenter observare debetis, et voluntati eius absque communicatione obsecundare, et avertere vos ab eo, cui ipsum sentitis adversum; sed nec loqui his, quibus ipse non loquitur, ut unusquisque, qui in culpa est, dum cupit omnium vestrum amicicias habere, festinet cicius reconciliari ei, qui omnibus preest, et per hoc redeat ad salutem, cum obedire ceperit monitis presidentis. Si vero quis amicus fuerit his, quibus ipse non loquitur, unus 
ne perversi et infideles homines ledendi fideles et benivolos habeant facultatem. (D.93 c.3) Item Ciprianus. NON EST IN ECCLESIA, QUI CATHEDRAM PETRI NON SEQUITUR. Qui cathedram Petri, super quam ecclesia fundata est, deserit, in ecclesia se esse non confidat. (D.93 d.p.c.4) ¶Reliqui vero in ecclesia minores semper debent maioribus subesse, sicut in Sinodo S. Silvestri legitur: (D.93 c.5) MAIORIBUS MINORES OBEDIENTIAM EXHIBEANT. A subdiacono usque ad lectores omnes subditi sint diacono cardinali viro reverentissimo, in ecclesia representantes ei honorem. Porro pontifici presbiter, presbitero diaconus, diacono subdiaconus, subdiacono acolithus, acolitho exorcista, exorciste lector, lectori hostiarius, hostiario abbas, abbati monachus in omni loco representet obsequium, sive in publico, sive in gremio ecclesiae. (D.93 c.6) Item ex epistola Clementis papae. QUID SIT DIACONORUM OFFITIUM. Diaconi ecclesiae sint tanquam oculi episcopi, oberrantes et circumlustrantes cum verecundia actus 
episcopum predicantem, ne ipse ab insidiatoribus quoquo modo infestetur, aut ledatur a suis, aut verba divina detrahendo aut insidiando polluantur vel despiciantur: sed veritas spirituali redoleat fervore; pax predicata labiis cum voluntate animi concordet. (D.93 d.p.c.12) ¶Ut ex premissis auctoritatibus apparet, diaconi debent obedientiam presbiteris, sicut et presbiteri episcopis. Sed diaconi superbientes sacerdotibus exequari, vel potius preferri querebant, contra quorum insolentiam multorum auctoritates manaverunt, eorum supercilium reprimentes, atque ut sacerdotibus condignam obedientiam exhibeant decernentes. Unde Gelasius papa ait: (D.93 c.13) NICHIL EORUM, QUAE SUNT DECRETA PRIMIS ORDINIBUS, VENDICENT SIBI DIACONI. Diaconos propriam constituimus observare mensuram, nec ultra tenorem paternis canonibus deputatum quidpiam temptare permittimus, et nichil eorum suo ministerio penitus applicare, quae primis ordinibus proprie decrevit antiquitas. Absque episcopo vel presbitero baptizare non audeant, nisi predictis ordinibus fortassis longius constitutis necessitas extrema conpellat. Quod etiam laicis Christianis facere plerumque conceditur. (D.93 c.14) Item in Niceno concilio. INFERIORES PRESBITERIS SE DIACONI COGNOSCANT. In sua diaconi mensura permaneant, scientes, quod episcoporum quidem ministri sunt, inferiores autem presbiteris habeantur. Per ordinem ergo post presbiteros gratiam sacre communionis accipiant, aut episcopo, aut presbitero porrigente eis. Sed nec sedere in medio 
(D.93 c.17) Item ex concilio Cartaginensi cui papa Zosimus interfuit per vicarios. SICUT EPISCOPIS, ITA ET PRESBITERIS DIACONI MINISTRENT. Diaconi ita se presbiteri, sicut episcopi ministros esse cognoscant. (D.93 c.18) Item in eodem. Presente presbitero diaconus eucharistiam corporis Christi populo, si necessitas cogit, iussus eroget. (D.93 c.19) Item in eodem. Diaconus sedeat iubente presbitero quolibet loco. Item diaconus in conventu presbiterorum interrogatus loquatur. (D.93 c.23) Item Ieronimus ad Rusticum Narbonensem episcopum. SICUT IN MINISTERIO, ITA IN DISPENSATIONE SINE DIACONIBUS EPISCOPUS NON VIVAT. Diaconi sunt, quos in Apocalipsi legimus, septem angeli ecclesiarum, hi sunt septem candelabra aurea, hi sunt voces tonitruorum. (§ 1) Virtutum operatione preclari, humilitate prediti, quieti, humiles, evangelizantes pacem, annunciantes bona, dissensiones et rixas et scandala resecantes, docentes, soli Deo conloquentes, in 
quod sunt humiles, recognoscant. Tunc demum, ut aures habeamus ad Deum, diaconus clamat, ipse predicat, ipse hortatur, ipse commonet astantibus sacerdotibus, nec leviter hanc vocem, quae loquitur et pacem annunciat, aut negligenter aspicias. Sufficit huic tantum ordini per Dominum concessum fuisse, ut non solum sacerdos in templo Dei totum agere et inplere videatur. Et infra: (§ 5) Nunc autem ex quo in ecclesiis, sicut in Romano inperio, crevit avaritia, periit lex a sacerdote et visio de propheta; singuli quique per potentiam episcopalis nominis, quam sibi ipsi illicite absque ecclesia vendicarunt, totum, quod Levitarum est, in suos usus redigunt, nec hoc solum, quod asscriptum est, sibi vendicant, sed cunctis auferunt universa. Mendicat infelix in plateis clerus, et servili operi mancipatus publicam de quolibet poscit elemosinam. Qui ex eo magis despicitur a cunctis, quo misere desolatus iuste putatur ad hanc ignominiam devenisse. (§ 6) Solus episcopus incubat donis, solus utitur ministerio, solus universa sibi vendicat, solus partes invadit alienas, solus occidit universos. (§ 7) Hinc propter avaritiam sacerdotum odia sepe consurgunt, hinc episcopi accusantur a clericis, hinc principium litis, hinc detractionis causa, hinc origo fit criminis. Etenim si unusquisque ita in hoc mundo visibili aliquid possidere iubetur, ut sua tantum sit possessione contentus, ac res non invadat alienas, non agrum pauperis tollat non vineam, non subuectorium aliquod, non famulos, non fructum; quanto magis qui ecclesiae Dei preest debet ita in omnibus servare iusticiam, ut hoc sibi vendicet, quod sui iuris esse cognoscit, aliena non rapiat, aliena non tangat equalem ceteris se faciat, et sicut sine his in ministerio non vivit, ita in dispensatione non vivat? (§ 8) Certe, ut ipse nosti, qui visibiliter in hoc mundo ius invadit alienum, accusatur a paupere, dampnatur a iudice, 
insolescentes etiam presbiteris se preferendos arbitrati sunt, contra illorum supercilium scribit Ieronimus ad evangelum presbiterum: (D.93 c.24) DIACONES PRESBITERIS DEBENT SUBESSE. Legimus in Ysaia: “Fatuus fatua loquitur.” Audio quendam in tantam erupisse vecordiam, ut diaconos presbiteris id est episcopis anteferret. Nam cum Apostolus perspicue doceat, eosdem esse episcopos, quos presbiteros, quid patitur mensarum et viduarum minister, ut supra eos se tumidus efferat, ad quorum preces Christi corpus sanguisque conficitur? Queris auctoritatem? Audi testimonium: “Paulus et Timotheus servi Iesu Christi omnibus sanctis, qui sunt Philippis, cum episcopis et diaconibus.” Vis et aliud exemplum? In Actibus apostolorum ad unius ecclesiae sacerdotes ita Paulus loquitur: “Attendite vobis, et cuncto gregi, in quo vos: Spiritus sanctus posuit episcopos, ut regatis ecclesiam Dei quam adquisivit sanguine suo.” Ac ne quis contentiose in una ecclesia plures episcopos fuisse contendat, audiat aliud testimonium, in quo manifestissime declaratur vel conprobatur, eundem esse episcopum atque presbiterum: “Propter hoc reliqui te Crete, ut quae deerant corrigeres, et constitueres presbiteros per civitates, sicut ego tibi mandavi: si quis est sine crimine, unius uxoris vir, filios habens fideles, non in accusatione luxurie, aut non subditos. Oportet enim episcopum: sine crimine esse, 
Marco evangelista usque ad Eraclam et Dionisium episcopos, presbiteri ex se semper unum eligebant et in excelsiori gradu collocabant, quem episcopum nominabant, quomodo si exercitus inperatorem faciat. Diaconi autem eligant de se quem industrem noverint, et archidiaconum nuncupent. Quid enim facit excepta ordinatione episcopus, quod non facit presbiter? Nec altera Romane urbis ecclesia, altera totius orbis existimanda est: et Gallie, et Brittannie, et Affrica, et Persis, et oriens et India, et omnes barbare nationes unum Christum adorant, unam observant regulam veritatis. Si auctoritas queritur, orbis maior est urbe. Ubicumque fuerit episcopus, sive Rome, sive Eugubio, sive Constantinopolim sive Regio, sive Alexandrine, sive Thanis, eiusdem est meriti, eiusdem et sacerdotii. Potentia divitiarum et paupertatis humilitas vel sublimiorem episcopum, vel inferiorem non facit; ceterum omnes apostolorum successores sunt. (§ 2) Sed dicis, quomodo Rome ad testimonium diaconi presbiter ordinatur? Quid mihi profers unius urbis consuetudinem? Quid paucitatem, de qua ortum est supercilium, in leges ecclesiae vendicas? Omne quod rarum est plus appetitur. Pulegium apud Indos pipere preciosius est. Diacones paucitas honorabiles, presbiteros turba contemptibiles facit. Ceterum in ecclesia etiam Rome presbiteri sedent, et stant diaconi, licet paulatim crebrescentibus vitiis inter presbiteros absente episcopo diaconos sedere videamus, et in domesticis conviviis benedictiones coram presbiteris dare. Discant, qui hoc faciunt se non recte facere audiant Apostolos. “Non est dignum, ut relinquentes verbum Dei ministremus mensis.” Sciant diaconi quare constituti sint. Legant Acta apostolorum, recordentur condicionis sue. Presbiter et episcopus aliud etatis, aliud dignitatis est 
diaconus habuerit locum aut proprii patriarche, aut sui metropolitani. Unde in VI Sinodo legitur: (D.93 c.26) DIACONUS SACERDOTIBUS NON PREFERATUR, NISI LOCUM METROPOLITANI SUI OBTINEAT. Precipimus, ne diaconus (quamvis etiam in dignitate, hoc est in offitio quolibet ecclesiastico sit) ante presbiterum sedeat, nisi cum locum habuerit proprii patriarche aut metropolitani pro aliquo capitulo; tunc enim sicut illius locum tenens honorabitur. Si quis vero presumpserit hoc tyrannice facere, a proprio gradu repulsus ultimus omnium fiat in ordine suo. (D.94 d.p.c.2) ¶Archidiaconi quoque, quamvis ex offitio suo clericorum vitam diligenti examinatione debeant inquirere, et quae corrigenda inveniunt episcopo nunciare, tamen dominacionem super eos exercere, et censum ab eis exigere prohibentur. Unde in Cabillonensi concilio legitur: (D.94 c.3) ARCHIDIACONI SUPER PRESBITEROS DOMINACIONEM NON EXERCEANT. Dictum est, quod in plerisque locis archidiaconi super presbiteros parrochianos quandam exercent dominacionem, et ab eis censum exigunt, quod magis ad tirannidem, quam ad rectitudinis pertinet formam. (§ 1) Si enim iuxta Apostoli sententiam episcopi non debent 
(D.95 c.1) UBI EPISCOPI DESUNT, BAPTIZATOS IN FRONTIBUS PRESBITERI CRISMATE TANGANT. Pervenit quoque ad nos, quosdam scandalizatos fuisse, quod presbiteros crismate tangere eos, qui baptizati sunt, prohibuimus. Et nos quidem secundum veterem usum nostre ecclesiae fecimus. Sed si omnino hac de re aliqui contristantur, ubi episcopi desunt, ut presbiteri etiam in frontibus baptizatos crismate tangere debeant, concedimus. (D.95 c.5) Item Ieronimus supra epistolam ad Titum. PRESBITER IDEM EST QUI ET EPISCOPUS AC SOLA CONSUETUDINE PRESBITERIS EPISCOPI PRESUNT. Olim idem presbiter, qui et episcopus, et antequam diaboli instinctu studia in religione fierent, et diceretur in populis: “Ego sum Pauli, ego sum Apollo, ego autem Cephe,” communi presbiterorum consilio ecclesiae gubernabantur. Postquam autem unusquisque eos, quos baptizaverat, suos esse putabat, non Christi, in toto orbe decretum est, ut unus de presbiteris superponeretur et scismatum semina tollerentur. Et paulo post: (§ 1) Sicut ergo presbiteri sciunt, se ex ecclesiae consuetudine ei, qui sibi prepositus fuerit, esse subiectos, ita episcopi noverint, se magis consuetudine quam dispensationis dominice veritate presbiteris esse maiores, et in communi debere ecclesiam regere. (D.95 c.6) Idem ad Rusticum Narbonensem episcopum. CORAM EPISCOPIS PRESBITERIS DOCERE LICET. Ecce ego dico, presentibus episcopis suis atque astantibus in altario presbiteros posse sacramenta conficere. (§ 1) Sed quia scriptum est: “Presbiteri duplici honore honorentur, maxime qui laborant in verbo Dei,” 
benedicit, benedicere populum non debet, qui Christum consecrare non metuit? (§ 3) Circa laicos ac mulieres iubentibus vobis, iniustissimi sacerdotes, presbiter Dei benedictionis perdit offitia amittit lingue opus, non habet confidentiam predicandi, truncatus est omni parte virtutum, solum presbiteri nomen habet, plenitudinem atque perfectionem, quae consecrationi eius conpetit, non retentat. (§ 4) Quis hic, rogo, sacerdotes, honor vester est, ut dampnum gibbi inferatis? Quoniam cum pastoribus per potentiam aufertur Deo digna diligentia, contagium quoddam et calamitas crescit in gregibus, ac dominici patrimonii dampna conquiritis, dum soli vultis in ecclesia potentari. (§ 5) Presbiteri negotiorum ab initio, iudices esse mandati sunt, presbiteri sacerdotum interesse debent concilio, quoniam et ipsi presbiteri, ut legimus, episcopi nominantur, secundum quod dictum est ad episcopum. “Noli negligere gratiam, quae tibi data est per inpositionem manuum presbiteri” et alibi ad maiores natu: “Qui vos posuit episcopos regere ecclesiam suam”. (§ 6) Sed oderunt hoc superbi sacerdotes in presbiterii nomine, qui nolunt hoc esse, quod Christus, qui discipulorum pedes lavit, qui baptizatus a Iohanne est licet baptizandum se esse a Domino proclamaret. Quod propterea scribo, ut, si preteriti temporis error iam non potest revocari vel ad presens in ecclesiis faciant, quod Rome fit, quod in Affrica fit, quod in oriente fit, quod in 
spontanee, secundum Deum, neque turpis lucri gratia, sed voluntarie, neque ut dominantes in clero, sed forma facti gregi ex animo, ut cum apparuerit princeps pastorum, percipiatis inmarcescibilem glorie coronam.” (§ 6) Pessime consuetudinis est in quibusdam ecclesiis, tacere presbiteros et presentibus episcopis non loqui quasi eis invideant, aut eos dedignentur audire. “Et si alii,” ut inquit apostolus Paulus, “fuerit revelatum sedenti, prior taceat.” “Gloria patris est filius sapiens.” Gaudeat episcopus in iudicio suo, cum tales elegerit sacerdotes. (D.96 d.a.c.1) ¶Illud autem Honorii Augusti, quod de electione summi pontificis supra constituisse legitur, nullius momenti esse probatur, cum non solum de ordinibus, sed nec etiam de rebus ecclesiasticis laicis legatur aliquando attributa disponendi facultas. Unde quaecumque a principibus in ordinibus vel in ecclesiasticis rebus decreta inveniuntur, nullius auctoritatis esse monstrantur. Unde Simacus episcopus catholice ecclesiae urbis Rome in Sinodo residens dixit: (D.96 c.1) DE REBUS ECCLESIASTICIS DISPONENDIS LAICIS NULLA FACULTAS RELINQUITUR. Bene quidem fraternitas vestra ecclesiasticis legibus assecuta, sub divini timore iudicii quae erant statuenda diffinivit, et ad iusticie cumulum pervenit, cum sufficienter universa conplectitur, nec adiectione indiget plenitudo, maxime de clericis, quos amor dominacionis invasit, et iugum discipline ecclesiastice fecit respuere. (§ Quorum excessus enarrare difficile est: unum tamen, quod occurrit, venerando ordini vestro intimare non differo. Inter alia, scripturam quandam illustris memorie Basilium quasi pro ecclesiastice amore substantie conscripsisse refero, in qua nullus Romane ecclesiae interfuit, vel subscripsit antistes, per quem potuisset 
“'Quamquam studii vestri et religionis intersit, ut in electione episcopatus concordia principaliter servetur ecclesiae, ne per occasionem electionis status civitatis vocetur in dubium, admonitione beatissimi viri papae nostri Simaci Simplicii, quam ante oculos semper habere debemus, hoc nobis meministis sub obtestacione fuisse mandatum, ut propter illum strepitum et detrimentum ecclesiae venerabilis, si eum de hac luce contigerit transire, non sine consultacione nostra cuiuslibet celebretur electio.'” Hec cum legeret, Cresconius Tudertine civitatis episcopus surgens e consessu dixit: “Hic perpendat sancta sinodus, utrum pretermissis personis religiosis, quibus maxime cura est de tanto pontifice, electionem eius in suam possint redigere potestatem, quod contra canones esse manifestum est.” Item Ormisda diaconus legit: “Ac ne confusionis atque dispendii aliquid venerabilis ecclesia sustineret, miramur, pretermissis quicquam nobis fuisse temptatum, cum sacerdote nostro superstite nichil debuisset assumi. Quare si amplitudini vestre vel sanctitati placet, incolumia omnia, quae ad futuri antistitis electionem respiciunt, religiosa veneratione servemus, hanc legem specialiter preferentes, quam nobis heredibusque nostris Christiane mentis devotione sancimus: ne umquam predium, sive rusticum, sive urbanum, vel ornamenta, aut ministeria quae nunc sunt ecclesiarum, vel quae ex quibuslibet titulis 
qui illud fuerit consecutus.” (§ 3) Hec cum legeret, Stephanus Venusine ecclesiae episcopus surgens e consessu dixit: “Perlegatur.” Hormisda diaconus legit: “Qua etiam pena placuit accipientis etiam heredes afficere. In qua re cuilibet clericorum nulla contradicendi libera sit facultas. Iniquum est enim et sacrilegii instar, ut quae pro salute et requie animarum suarum unusquisque venerabili ecclesiae pauperum causa contulerit aut certe reliquerit, ab his, quos maxime servare convenerat, in alterum transferantur. Plane quaecumque in gemmis, vel auro sive argento, nec non et vestibus minus apta usibus vel ornatui videbuntur ecclesiae, quae servare ac diu manere non possunt, sub iusta estimatione vendantur, et erogatio religioni proficiat.” (§ 4) Cumque lecta fuisset, Laurentius episcopus Mediolanensis ecclesiae dixit: “Ista scriptura nullum Romane civitatis potuit obligare pontificem, qui non licuit laicis statuendi in ecclesia preter Romanum papam habere aliquam potestatem: quos obsequendi manet necessitas, non auctoritas inperandi, maxime cum nec papa Romanus subscripserit, nec alicuius secundum canones metropolitani legatur assensus.” (§ 5) Petrus episcopus Ravennatis ecclesiae dixit: “Scripturam, quae in nostra congregatione vulgata est, nullas vires habere manifestum est, quia nec canonibus convenit, et a laica persona concepta videtur, maxime quia in ea nullus presul sedis apostolice interfuisse, vel propria subscriptione eam confirmasse monstratur.” (§ 6) Eulalius episcopus Siracusane ecclesiae dixit: “Scripturam, quae in sacerdotali concilio recitata est, evidentissimis documentis constat invalidam: primum, quod contra Patrum regulas a laicis, quamvis religiosis (quibus nulla de ecclesiasticis facultatibus aliquid disponendi legitur umquam attributa facultas), facta videtur; deinde quod 
non dubium est, nec posse inter ecclesiastica ullo modo statuta censeri?” (§ 7) Sancta sinodus dixit: “Licet secundum prosecutionem venerabilium fratrum nostrorum Laurentii, Petri, Eulalii, Cresconii, Maximi, vel Stephani, nec apud nos incertum habetur, hanc ipsam scripturam nullius esse momenti, verumtamen etiamsi aliqua possit ratione subsistere, modis omnibus in sinodali conventu provida beatitudinis vestre sententia enervari conveniebat et in irritum deduci, ne in exemplo remaneret presumendi quibuslibet laicis, quamvis religiosis, vel potentibus, in quacumque civitate quolibet modo aliquid decernere de ecclesiasticis facultatibus, quarum solis sacerdotibus disponendi indiscusse a Deo cura commissa docetur.” (D.97 d.a.c.1) ¶Hoc capitulo patenter ostenditur, quod nec inperatori, nec cuilibet laico licet decernere vel de electione pontificis vel de rebus ecclesiasticis. quaecumque autem ab eis constituta fuerint, pro infectis habenda sunt, nisi subscriptione Romani pontificis fuerint roborata. Unde illud Honorii Augusti, ut supra dictum est, vanum esse videtur, quod contra auctoritatem sacrorum canonum de electione summi pontificis decernere temptaverit. Sed sicut ex eodem capitulo habetur, precibus ecclesiae inperator in presumptores valet decernere, sicut pro defensione fidei quondam decrevisse leguntur, ne heretici aliquid nomine ecclesiae possiderent. 
conponitis, sed nos per nostram tacentem desidiam videbimur quod civitatis quietem et ecclesiae pacem pervertere valeat admisisse. Cum enim humanis rebus divine cultor religionis Domino favente provideas, nostra culpa erit, si non id sub vestra gloria, quam certum est divinis semper rebus animo propensiori favisse, firmo et stabili iure custodiatur, quod per tot annorum seriem sub illis etiam principibus obtinuit, quos nulla nostre religionis cura constrinxit, id est, ut licita serventur, et sub vestre inperio clementie minime quae sunt illicita formidentur. (§ 1) Ipsa enim ecclesia devotionem tuam, Christianissime inperator, meo quidem sermone, sed suo venerabili affectu appellat, quam Christus Deus noster, vestre fidei rector et vestri inperii gubernator, sibi uni desponsatam et intactam virginem servat, ne in ea aliquos patiamini insidiantium procellarum fluctus illidi, et quietam faciem tempestatis insolite tumore turbari, gloriosissime et tranquillissime inperator semper auguste. Ipsa vero (quae uni desponsata est, vestra tamen mater est) ecclesia pietatem vestram legatione, quam suis sacerdotibus commisit, appellat, preterita presentiaque repetit. Vobis, inquit, religiosissime inperantibus modo tutus est populus, tam fidus Deo quam tibi, principi Christiano. Ecce enim inter misteria, inter preces suas, quas pro vestri felicitate dependit inperii, teste, apud quem et de cuius sede agitur, sancto Petro, sollicitis pro religionis observantia vocibus clamat, cum sollicita peticione miscetur oratio, ne hos in varias res solito temptatore occulte sollicitante semel evulsa discordia distrahat. Angeretur pluribus, princeps Christianissime, mater ecclesia, nisi apud te suarum esset secura causarum, et in obpressionibus idolorum, in hereticorum 
(D.97 c.2) RESCRIPTUM HONORII AD BONIFATIUM PAPAM. Victor Honorius, inclitus, triumphator, semper augustus, sancto ac venerabili Bonifatio papae urbis eterne. Scripta beatitudinis vestre debita reverentie gratulatione suscepimus, quibus recensitis egimus omnipotenti Deo maximas gratias, quod sanctimoniam tuam post longum incommodum optate redditam didicimus sanitati. Et ideo revertentibus venerabilibus viris gaudium nostrum sacrorum apicum attestatione signamus, ac petimus, uti cottidianis orationibus apostolatus tuus studium ac votum suum circa salutem atque inperium nostrum inpendere dignetur. Illud autem pietati nostre satis placuisse cognosce, quod sanctimonia tua de ecclesiarum ac populi perturbatione sollicita est. quae ut aliqua ratione non possit evenire, satis clementia nostra credidit esse provisum. Denique beatitudine tua predicante id ad cunctorum clericorum noticiam volumus pervenire, ut, si quid forte religioni tue (quod non optamus) humana sorte contigerit, sciant omnes ab ambitionibus esse cessandum. Ac si duo contra fas etc., ut supra. Et infra: (§ 1) Unde id servandum est, ut omnes tranquillam mentem et pacificos animos ex serenitatis nostre admonicione custodiant, nec aliquid seditionis conspirationibus temptare conentur, cum certum sit, nulli partium sua studia profutura. 
DE EODEM. Transmarinos homines in clericatus honore nemo suscipiat, nisi quinque aut eo amplius episcoporum cyrographis fuerint designati, quia per subreptionem multa solent evenire. (D.98 c.3) Item Gregorius Romane ecclesiae presul Squillatiano episcopo. DE EODEM. Affros passim, et ignaros peregrinos, ad ecclesiasticos ordines tendentes, nulla ratione suscipias, quia Affrorum alii quidam sunt Manichei, alii rebaptizati; peregrini vero plurimi in minoribus ordinibus constituti fortiores de se pretendisse honores sepe probati sunt. (D.99 d.a.c.1) ¶De primatibus autem (quorum supra mentionem fecimus) queritur, quem gradum in ecclesia obtineant? an in aliquo a patriarchis differant? quam obedientium archiepiscopi eis debeant? primates et patriarche diversorum sunt nominum, sed eiusdem offitii. Ab archiepiscopis, quotiens necesse fuerit, episcopi ad primates appellant, sed a primatibus ad archiepiscopos appellari non licet. Debent quoque obedientiam primatibus archiepiscopi in omnibus, quae sibi ab eis fuerint iuste inperata. Unde Anacletus papa ait: (D.99 c.1) QUAE OBEDIENTIA SIT EXHIBENDA PRIMATIBUS. Provintie multo ante Christi adventum tempore divise sunt maxima ex parte, et postea ab apostolis et beato Clemente predecessore nostro ipsa divisio est renovata. Et in capite provintiarum, ubi dudum primates erant legis seculi ac prima iudiciaria potestas, ad quos, qui per reliquas civitates commorabantur, quando eis necesse erat, qui ad aulam inperatorum vel regum confugere non 
primatibus, sicut et in legibus seculi olim ordinatum erat, qui non primatum, sed aut metropolitanorum, aut archiepiscoporum nomine fruerentur. (D.100 d.a.c.1) ¶Episcopos autem ordinare ante pallium acceptum nec archiepiscopo, nec primati, nec patriarche licet, quod ex auctoritate Pelagii papae (licet minus evidenter) datur intelligi. Ait enim Pelagius papa: (D.100 c.1) INFRA TRES MENSES FIDEM SUAM EXPONERE ET PALLIUM POSTULARE A ROMANA ECCLESIA QUISQUE METROPOLITANUS STUDEAT. Quoniam quidam metropolitanorum fidem suam secundum priscam consuetudinem sanctae sedi apostolice exponere detrectantes usum pallii neque expetunt, neque percipiunt, ac per hoc episcoporum consecratio viduatis ecclesiis non sine periculo protelatur, placuit, ut quisquis metropolitanus ultra tres menses consecrationis sue ad fidem suam exponendam palliumque suscipiendum ad apostolicam sedem non miserit, commissa sibi dignitate careat, sitque licentia metropolitanis aliis, post secundam et tertiam commonitionem viduatis ecclesiis cum consilio Romani pontificis ordinando episcopum subuenire. (§ 1) Si vero consecrandi episcopi negligentia provenerit, ut ultra tres menses ecclesia viduata consistat, communione privetur, quousque aut loco cedat, aut se consecrandum offerre non differat. Quod si ultra quinque menses per suam negligentiam retinuerit viduatam ecclesiam, neque 
(CAUSA 1) (C.1) ¶ Quidam habens filium obtulit eum ditissimo cenobio. Exactus abbate et fratribus x libras solvit, ut filius susciperetur ipso tamen benefitio etatis hoc ignorante. Crevit puer et per incrementa temporum et officiorum ad virilem etatem et sacerdotii gradum pervenit. Exinde suffragantibus meritis in episcopum eligitur interveniente obsequio et paternis precibus. Data quoque pecunia cuidam ex consiliariis archiepiscopi consecratur iste in antistitem nescius paterni obsequii et oblate pecunie. Procedente vero tempore nonnullos per pecuniam ordinavit, quibusdam vero gratis benedictionem sacerdotalem dedit. Tandem apud metropolitanum suum accusatus et convictus sententiam in se dampnationis accepit. Hic primum queritur, an sit peccatum emere spiritualia? Secundo, an pro ingressu ecclesiae sit exigenda pecunia, vel si exacta fuerit, an sit persolvenda pro ecclesiae ingressu? Tercio, an ingressum vel prebendas ecclesiae emere sit symoniacum? Quarto, an iste sit reus criminis, quod eo ignorante pater ammisit? Quinto, an liceat ei esse in ecclesia vel fungi ordinatione, quam paterna pecunia est assecutus? Sexto, an illi, qui ab eo iam symoniaco ignoranter ordinati sunt, sint abiciendi aut non? Septimo, si renuntians sue heresi sit recipiendus in episcopali dignitate vel non? (QUAESTIO 1) (C.1 q.1 d.a.c.1) ¶Quod autem spiritualia emere peccatum sit, probatur multorum auctoritatibus. Ait enim Leo papa: 3 Quidam] Incipit secundus (liber). Tractatus de symonia. Prima Causa. 
(C.1 q.1 c.1) SYMONIACI GRATIAM NON PRESTANT, QUAM VENDERE QUERUNT. Gratia si non gratis datur vel accipitur, gratia non est. Simoniaci autem non gratis accipiunt. Igitur gratiam, quae maxime in ecclesiasticis ordinibus operatur, non accipiunt. Si autem non accipiunt, non habent. Si autem non habent, nec gratis neque non gratis cuiquam dare possunt. Quid ergo dant? Profecto quod habent. Quid autem habent? Spiritum utique mendatii. Quomodo hoc probamus? Quia si spiritus veritatis (testante ipsa veritate, de qua procedit) gratis accipitur, procul dubio spiritus mendatii esse convincitur, qui non gratis accipitur. (C.1 q.1 c.2) Item Gregorius Siagrio episcopo Augustudunensi. INANITER SACERDOS DICITUR, QUI SYMONIACE ORDINATUR. Quicumque studet precii datione sacrum ordinem percipere, sacerdos non esse, sed inaniter tantummodo dici concupiscit. (C.1 q.1 c.3) Item in Registro. 3 Gratia – 13 accipitur Humbertus de Silva Candida, Adversus simoniacos 1.4 (ed. Thaner, MGH Libelli de lite 1.108.6–13). Coll. 3 libr. 
SPOLIETUR HONORE, QUI ECCLESIAM PER PECUNIAM OBTINET. Presbiter si ecclesiam per pecuniam optinuerit, non solum ecclesia privetur, sed etiam sacerdotii honore spolietur, quia altare et decimas et spiritum sanctum vendere symoniacam heresim esse nullus fidelium ignorat. (C.1 q.1 c.4) Idem. Benedictio illi in maledictionem convertitur, qui ad hoc ut fiat hereticus promovetur. (C.1 q.1 c.6) Item Gelasius papa. 3 Presbiter – 7 ignorat Minime invenitur in Registro Gregorii (cf. JE †1972; J3 3131). Bernoldus citat verba presbiter – spolietur ex epistola Gregorii (4.13) Clementi Bizanceno directa (JE 1284; J3 2329, ed. Norberg, CCSL 140.231; ed. Ewald, MGH Epp. 1.246–247), ubi tamen sensus similis aliis et pluribus verbis expressus est sunt. Secunda recensio Decreti C.1 q.3 c. 14 Paschali papae II attribuit verba altare – ignorat (JL 6607), quae autem ex epistola Widonis Aretini ad Heribertum archiepiscopum (JL †6613a) derivatur, cf. John T. Gilchrist, “Die Epistola Widonis oder Pseudo-Paschalis,” Deutsches Archiv 37 (1981), 603.201–604.203. De origine capituli, v. Kretzschmar, Alger von Lüttichs Traktat, 28–29, adn. 15, et 342. *Algerus 3.38a, ed. Kretzschmar 342.8–11. Coll. 9 libr. 3.5.26. Presbiter – 5 spolietur Libelli Bernoldi presbiteri monachi, ed. Thaner, MGH Libelli de lite 2.66.38–67.1 (Gregorius ad Clementem Bizanzenum). 5 altare – 7 ignorat Cf. C.1 q.3 c. 14 (Pascalis II: Altare et decimas – nullus fidelium ignorat). Polycarpus 3.11.6 (Ex Toletano concilio: Quoniam quidem – fiat, fiat). 9 Benedictio – 10 promovetur Gregorius I, Registrum 9.219 (JE 
SYMONIS DAMPNATIO DANTEM ET ACCIPIENTEM PARITER INVOLUIT. Quos constiterit indignos meritis, sacram mercatos esse precio dignitatem, convictos oportet arceri non sine periculo facinus tale patrantes, quia dantem pariter et accipientem dampnatio Symonis, quam sacra lectio testatur, involvit. (C.1 q.1 c.7) Item Ambrosius in Libro pastorali. ANATHEMATIS SENTENTIA DAMPNATUR, QUI SYMONIACE ORDINATUR. Reperiuntur quamplurimi negotiatione muneris mercari velle gratiam Spiritus sancti – dum ille precium donat, ut pontificalis ordinis sublimitatem accipiat – obliti verborum Petri, qui dixit ad Symonem: “Pecunia tua tecum sit in perditione, quia existimasti donum Dei pecunia possidere.” Proinde quia et usitatum est tantum malum et maiorum frequenter extat mucrone succisum, nos quoque huic vulneri canceroso ignitum (quod superest adhuc) inicimus ferrum, decernentes omnino, ut quicumque deinceps pro accipienda divini doni dignitate quodlibet premium detectus fuerit obtulisse, ex eodem tempore se noverit anathematis oprobrio condempnatum atque a participatione corporis et sanguinis Christi alienum, ex quo illum constat execrabile Christo perpetrasse flagitium. Quod si aliquis eius accusator extiterit, ille qui hunc ordinem munerum fuerit datione 
fuerint, honoris sui amissione mulctentur, si vero laici, perpetuo anathemate condempnentur. (C.1 q.1 c.8) Item ex concilio Calcedonensi. DAMPNATUR EPISCOPUS, QUI PER PECUNIAM ORDINATIONEM FACIT. Si quis episcopus per pecuniam ordinationem fecerit et sub precio redegerit Spiritus sancti gratiam, quae vendi non potest, ordinaveritque per pecuniam presbiterum aut diaconem vel quemlibet de his, qui cognominantur in clero, promoverit etiam dispensatorem aut defensorem vel quemlibet, qui subiectus est regule, pro sui turpissimi lucri commodo, is cui hoc adtentanti probatum fuerit, proprii gradus periculo subiacebit, et qui ordinatus est nichil ex hac ordinatione vel promotione, quae est per negotiationem facta, profitiat, set sit alienus a dignitate vel sollicitudine, quam pecuniis acquisivit. Si quis vero mediator tam turpibus et nefandis datis vel acceptis extiterit, siquidem clericus fuerit, proprio gradu decidat, si vero laicus anathematizetur. (C.1 q.1 c.11) Item Gregorius Nazanzenus. DE EODEM. Qui studet donum Dei precio mercari, in sacro ordine nulla ratione de cetero permanere aut revocari posse dubium non est. Talis a communione modis omnibus abscidatur. Nam Spiritus sancti donum precio conparari quid aliud est quam capitale crimen et simoniaca heresis? Quod quam detestabiliter in utroque testamento 6 Si – 19 anathematizetur Conc. Chalcedonense (a. 451), c. 2, versio Dionysiana, ed. Schwartz, Acta conc. oecum. 2.2.2.54.9–19; ed. Alberigo, Conc. oecumen. gen. decreta 1.138.422-444. *Algerus 3.37 can., ed. Kretzschmar 341.24–342.5. 22 Qui – 26 heresis Caput incertum. *Algerus 3.31 can. b – 3.32 dict. a, ed. Kretzschmar 337.5–338.5 (Nam de 
vindicatum sit, multorum exemplis facile apparet. Giezi gratiam sanitatis Naaman Syro vendidit. Eandem gratiam sanitatis Eliseo iudicante leprosus factus amisit. Iudas omnium redemptorem vendidit, mox laqueo suspensus eandem redemptionis gratiam non optinuit et merito, quia nemo potest retinere quod vendidit. Symon etiam magus cum eandem Spiritus sancti gratiam emere vellet, dampnationis sue sententiam a Petro audivit: “Pecunia tua tecum sit in perditione, quia donum Dei existimasti pecunia possidere.” Dominus etiam, ut vendentes et ementes huius gratie expertes ostenderet, cunctos peccatores per gratiam in templo dimisit singulariter vendentes et ementes increpans et flagellans de templo eiecit, in quo venditores et emptores suos gratia sancti Spiritus constat destitutos esse et vacuos. Quos enim Christus eiecit de templo numquid spiritus Christi faciet sibi templum? (C.1 q.1 c.12) Item Gregorius. SYMONIACI SACERDOTES ESSE NON POSSUNT. Qui sacros ordines vendunt aut emunt sacerdotes esse non possunt. Unde scriptum est: “Anathema dandi, anathema accipiendi, hoc est symoniaca heresis.” Quomodo ergo, si anathema sunt et sancti non sunt, sanctificare alios possunt? Et cum in corpore Christi non sint, quomodo Christi corpus tradere vel accipere possunt? Qui maledictus est, benedicere quomodo potest? 
Cum liqueat hanc heresim ante omnes radice pestifera subripuisse atque in ipsa sua origine apostolica esse detestatione dampnatam, cur non cavetur? cur non perpenditur? Quia benedictio illi in maledictionem convertitur, qui ad hoc ut fiat hereticus promovetur? (C.1 q.1 c.14) Item Ambrosius de ministeriis. QUI PRECIO ORDINAT LEPRAM NON OFFICIUM CONFERT. Cum ordinaretur episcopus, quod dedit aurum fuit, quod perdidit anima fuit. Cum alium ordinaret, quod accepit aurum fuit, quod dedit lepra fuit. (C.1 q.1 c.15) Item. Gratiam cum ordinareris non suscepisti, quia gratuito eam non meruisti. (C.1 q.1 c.16) ITEM DE GIEZI. Cito turpem sequitur lepra mercedem et pecunia male quesita corpus animamque commaculat. (§ 1) Vides quia facto auctoris successio dampnatur heredis. Inexpiabilis est enim venditi culpa ministerii et vindicta gratie celestis transit in posteros. (C.1 q.1 d.p.c.16) ¶ Quia ergo auctoritate Leonis papae simoniaci non nisi spiritum mendacii accipiunt. Secundum Gregorium apud simoniacos sacerdotium non subsistit, benedictio eorum in maledictionem convertitur, manet apud eos anathema dandi et accipiendi, cum sancti 1 Cum – 5 promovetur Gregorius I, Registrum 9.219 (JE 1747), ed. Norberg, CCSL 140A.784–785.55–59; ed. Ewald, MGH Epp. 2.206.28–31 (9.218). Anselmus 6.69, ed. Thaner, 302; Polycarpus 2.1.16; Coll. 3 libr. 2.1.17, ed. Motta 1.94.6–8 (Nuntio apud nos – fiat hereticus promovetur); Algerus 3.34, can., ed. Kretzschmar, 340.1–4. #Deusdedit 4.53. Cf. C.1 q.1 c. 4, pag. 222: 9. 9 Cum – 11 fuit2 Auctor incertus, Libellus de dignitate sacerdotali, ed. PL 17.577A. 13 Gratiam – 14 
non sint nec in Christi corpore constituti, cum sint maledicti, nec sanctificare alios possunt, nec Christi corpus tradere vel accipere, nec benedicere aliis valent. Secundum Ambrosium vero anathematis obprobrio condempnantur, atque a participatione corporis et sanguinis Christi alienantur, cum accipiatur aurum et lepra detur, cum inexpiabilis sit culpa venditi ministerii. Secundum Calcedonense concilium ex tali ordinatione nichil proficere iudicantur. Secundum Gelasium Simonis dampnatione involvuntur. Secundum Gregorium Nazanzenum in sacro ordine permanere aut renovari nulla ratione possunt, ab Eliseo lepra perfunduntur, a Petro in perditionem dampnantur, a Christo vero de templo eiciuntur. Quid aliud simoniacus simoniaco in sua ordinatione potest conferre, nisi quod Innocentius de ceteris hereticis testatur dicens: (C.1 q.1 c.17) QUI PERFECTIONEM SPIRITUS NON HABENT, IPSAM DARE NON POSSUNT. Qui perfectionem spiritus quam acceperant perdiderunt, non dare eius plenitudinem possunt, quae maxime operatur in ordinationibus, quam per suam perfidiam perdiderunt. Et iterum: (§ 1) Qui honorem non habuit, honorem dare non potuit nec aliquid accepit ille, quia nichil erat in dante, sed dampnationem quam habuit per pravam manus impositionem dedit. (C.1 q.1 d.p.c.18) ¶ Sed obicitur: Alii heretici a fide 
(C.1 q.1 c.19) SIMONIACI FIDEI INTEGRITATEM NON HABENT. Petrus cum Simon magice artis consuetudine depravatus putasset, quod gratiam Christi per impositionem manus et infusionem Spiritus sancti pecunia conpararet, ait: “Non est tibi sors neque pars, in hac fide, quia cor tuum non est rectum apud Deum.” Vides quod hunc magica vanitate condempnat apostolica auctoritate blasphemantem in Spiritu sancto et eo magis quod puram conscientiam fidei non habebat. (C.1 q.1 c.20) Symoniacus infidelis esse probatur. ITEM GREGORIUS IN REGISTRO. Cum omnis avaritia ydolorum sit servitus, quisquis hanc et maxime in dandis ecclesiasticis honoribus vigilanter non precavet, infidelitatis perdicioni subicitur, etiamsi tenere fidem, quam negligit, videatur. (C.1 q.1 d.p.c.22) ¶ Ex hac auctoritate Ambrosii et Gregorii patet, quod symoniaci (sicut et alii heretici) a fide exorbitant, et ideo consequenter de illis intelligitur, quod de aliis decernitur. (§ 1) Item opponitur, quod prophetia donum Spiritus sancti est, hec autem in veteri testamento a sanctis prophetis vendi consueverat. Unde Saul ad Samuelem pro vaticinio expetendo non nisi cum munere ire presumpsit. Uxor etiam Ieroboam ad hominem Dei non nisi cum munere accessit. Item Christus a Iuda venditus auriculam servi sanavit. Exemplo itaque Saulis et uxoris Ieroboam patet, quod donum Spiritus sancti emere vel vendere non est peccatum. Exemplo Christi liquet, quod Spiritus sanctus, etsi iniuste a symoniacis venalis putetur, virtutis tamen sue non obliviscitur, nec desinit effectum sue gratie etiam venditus prestare. Sed de prophetia beatus Ieronimus in Michea conpetenter solvit, malos tantum accepisse, non 
(C.1 q.1 c.23) MALI PROPHETE, NON BONI PROPHETIAM VENDEBANT. "Duces,” inquit, “eius in muneribus iudicabant, sacerdotes eius in mercede respondebant, et prophete eius in pecunia divinabant, et super Dominum requiescebant, dicentes: Nonne Dominus est in nobis? non venient super nos mala. Idcirco propter vos Sion quasi ager arabitur et Ierusalem ut custodia pomerii erit.” Nemo ambigat Ierusalem propter scelera, quae in hoc capitulo leguntur fuisse subuersam. Et paulo post: (§ 1) Poterat Petrus Symoni mago vendere quod petebat, imo poterat simulare vendentem, Spiritus enim sanctus nec vendi nec emi potest, sed oblatam pecuniam cum offerente dampnavit. (§ 2) Nec moveat quemquam illud, quod in primo libro Regnorum legimus, Saulem volentem ire ad Samuelem dixisse puero suo, ad eum se ire non posse, “quia precium, non est in manu mea,” et adiecit: “quarta pars sicli in manu mea est, hanc dabo viro Dei, et adnunciabit viam nostram.” Non enim scriptum est, quod Samuel acceperit, aut quod illi obtulerint, quin potius pascuntur a propheta. Sed fac eum accepisse: stipes magis estimande sunt tabernaculi quam munera prophete. Siclus enim viginti obolos habet. Quarta pars ergo sicli quinque sunt oboli. Nostri igitur sacerdotes, si volunt vendere prophetiam, et columbam in cathedris suis proponere, quas Dominus flagello subuertit, quinque tantum obolorum sint mercede contenti, qui utinam non precium villarum, sed quinque 
Dei, et consule Dominum per eum, dicens, si evadere de hac infirmitate potero. ivit ergo Azahel in occursum eius, habens secum munera, et omnia bona Damasci, onera quadraginta camelorum.” Sed non sunt credendi accepisse, sicut de eodem Eliseo legitur, quod Naaman mundatus a lepra obtulit ei munera, dicens: “Obsecro, ut accipias benedictionem a servo tuo. At ille respondit: Vivit Dominus, ante quem sto, quia non accipiam. Cumque vim faceret, penitus non acquievit.” (C.1 q.1 c.24) Idem in eodem. Numquam divinatio in bonam partem accipitur. Videbantur sibi quidem esse prophete, sed quia pecuniam accipiebant, prophetia eorum facta est divinatio. (C.1 q.1 d.p.c.24) ¶ Cum ergo secundum Ieronimum boni prophete non munera prophetie accipiebant, sed stipes tabernaculi, malis autem, qui accipiebant, prophetia, quae donum Dei videbatur in divinationem, quae diabolica est, convertebatur, quid aliud colligitur, nisi quod symoniacis (quod superius dictum est) nulla spiritualis gratia cooperatur? Cum enim in sacramentis “neque qui plantat, neque qui rigat, est aliquid sed qui incrementum dat, Deus,” quis operatur in eis, si Dominus, qui incrementum dat, in eis non lucet, sed est otiosus? Item, quod dicitur de Christo, quod sicut Christus venditus restituit auriculam Malco, et fecit miracula, sic et Spiritus sanctus possit vendi, et in ipsa vendicione gratiam suam operari, non valet hec similitudo. Non enim hoc operatur Spiritus sanctus spiritualiter in perfidis mercimoniis avaritie, quod Christus gessit corporaliter certi misterii causa ad exemplum patientie. Si enim omnifaria est similitudo, cum credatur posse vendi, ut Christus, credatur etiam Spiritus sanctus posse crucifigi, quod inpossibile est. Potest etiam intelligi (ut a similitudine 
emere, tamen sepe sinistra principia ad felices perveniunt exitus. Ut Iacob per subplantacionem pervenit ad benedictionem, ut seges, quae leprosa manu seritur, munda tamen metitur, ut ex adulterino concubitu pulcra soboles nascitur: sic et pecunia, quae per symoniam acquiritur, felicem habet exitum, cum pauperibus profutura erogatur. Sed nichil horum symoniacis patrocinatur. Ait enim Leo ad Mauros episcopos: (C.1 q.1 c.25) QUAE MALO INCHOANTUR PRINCIPIO, NON BONO PERAGUNTUR EXITU. Principatus, quem aut seditio extorsit, aut ambitus occupavit, etiamsi moribus atque actibus non offendit, ipsius tamen vitii sui est perniciosus exemplo. Et difficile est, ut bono peragantur exitu, quae malo sunt inchoata principio. (C.1 q.1 c.26) Item Gregorius Antioceno episcopo. NON SUPEREDIFICATUR BONUM OPUS, UBI CHRISTUS FUNDAMENTUM NON EST. Cum Paulus dicat: “Fundamentum aliud nemo potest ponere, preter id, quod positum est, quod est Christus Iesus,” consequenter probatur, quia ubi Christus non est fundamentum, nullum boni operis est superedificium. (C.1 q.1 c.27) Idem Siagrio episcopo. NON POTEST FIERI ELEMOSINA EX PECUNIA 
studeamus accipere, prohibet scriptura, dicens: “Hostie inpiorum abhominabiles sunt, quae offeruntur ex scelere.” Nimis ergo declinandum est, sub obtentu elemosine peccata symoniace hereseos perpetrare. (C.1 q.1 c.28) Idem Theodorico et Theoberto Regibus Francorum. PASTOR SYMONIACUS NULLAM OVIBUS PREBET MEDELAM. Vulnerato namque pastore quis curandis ovibus adhibet medicinam? aut quomodo populum orationis clipeo tueatur, qui iaculis hostium se feriendum exponit? aut qualem fructum de se producturus est, cuius gravi peste radix infecta est? Maior ergo metuenda est locis illis calamitas, ubi tales intercessores ad locum regiminis adducuntur, qui Dei in se magis iracundiam provocent, quam per semetipsos placare debuerant. (C.1 q.1 d.p.c.28) ¶ Cum ergo secundum Leonem symonia non bono peragatur exitu, secundum Gregorium nullum boni operis sequatur edificium, nec est putanda elemosina, quae ex precio symonie erogatur pauperibus, vulnerato pastore medicina non adhibetur curandis ovibus, de infecta radice fructus non producitur, maior etiam calamitas in futuro metuitur, de tam sinistro principio quis felix exitus speratur? Hinc Augustinus ait: (C.1 q.1 c.29) SYMONIACORUM SACRAMENTA EFFECTU GRATIE CARENT. Sicut eunuchus fuit, qui Ioseph conparavit, ita qui gratiam mercatur, vivum semen non habet siccis genitalibus. Sic quoque ignis sacrificii, qui per septuaginta annos Babilonice captivitatis sub aqua vixerat, extinctus est, Antiocho Iasoni vendente sacerdotium, quod significavit ignem Spiritus sancti non lucere in symoniacis 
vera quantum ad formam, inania tamen et falsa sunt quantum ad effectum, cum non possint in cordibus hominum gignere vel accendere celestem gratiam? (§ 1) Sed obicitur illud Augustini contra hereticos: (C.1 q.1 c.30) SIVE BONUS, SIVE MALUS SIT MINISTER, PER UTRUMQUE DEUS EFFECTUM GRATIE CONFERT. Si fuerit iustus minister, conputo eum cum Paulo, qui gloriam suam non querit, dicens: “Ego plantavi, Apollo rigavit, Deus autem incrementum dedit.” Qui vero superbus fuerit minister cum zabulo conputatur, sed non contaminatur donum Christi, quia per illum purus fluvius transit, et venit ad fertilem terram. Scio, quia lapis ex aqua fructum ferre non potest, et per lapideos canales transit aqua ad areolas, in canali lapideo nichil generat; sed ortus plurimum fructum affert. Spiritualis enim virtus sacramenti ut lux pura ab illuminandis excipitur; sed per inmundos transiens non coinquinatur. (C.1 q.1 c.31) Item ad Vincentium Donatistam. DE EODEM. Ex catholica ecclesia sunt omnia sacramenta dominica, que sic habetis et datis, sicut habebantur et dabantur prius, quam inde exiretis. (C.1 q.1 c.32) Item ad Donatistas. DE EODEM. 
(C.1 q.1 c.34) Idem ad Emeritum. SACRAMENTA, QUAE NON MUTANTUR, CATHOLICIS ET HERETICIS COMMUNIA PROBANTUR. Sacramenta, quae non mutastis, sicut habetis approbantur a nobis, ne forte, cum vestram pravitatem corrigere volumus, illis ministeriis, quae in vestra pravitate depravata non sunt, sacrilegam faciamus iniuriam. Neque Saul depravaverat unctionem, quam acceperat, cui unctioni David pius exhibuit sepius tantum honorem. (C.1 q.1 c.35) Idem ad Donatistas. DE EODEM. Sicut ficti veraciter non ficte recipiunt, nec eorum baptisma reprobatur, sic et illa, quae scismatici et heretici, non aliter habent, nec aliter agunt quam vera ecclesia, dum ad nos veniunt, non emendamus, sed potius approbamus. (C.1 q.1 c.36) Idem contra Petilianum. NON FUGIANTUR SACRAMENTA, A QUOCUMQUE MINISTRENTUR. Neque in homine bono aliquis Dei sacramenta fugiat neque in homine malo. (C.1 q.1 d.p.c.39) ¶ Si ergo sacramenta in modum lucis ab inmundis coinquinari non possunt, si in morem puri fluvii per lapideos canales ad fertiles areolas perveniunt, patet quod symoniaci sacramentum unctionis sibi quidem inutiliter et perniciose habent, aliis autem utiliter et salubriter eandem unctionem administrant. Sicut ergo sunt vera sacramenta hereticorum quantum ad formam, ita sunt vera et non inania quantum ad effectum. Sed notandum est, quod sacramentorum alia sunt 
sint vera, auferri vel amitti non debent, sed cum penitentia rata esse permittuntur. Illa vero sacramenta, quae sunt dignitatis, nisi digne fuerint administrata ita ut digni digne a dignis provehantur, dignitates esse desinunt, non ut minuatur veritas sacramenti, sed ut cesset offitium administrandi, vel loco, vel tempore, vel promotione. Loco, ut ait Leo: (C.1 q.1 c.40) DE HIS QUI A PSEUDOEPISCOPIS ORDINANTUR. Si qui a pseudoepiscopis ordinati fuerint, potest rata haberi talis ordinatio, ita ut in ipsis ecclesiis perseverent. Aliter vana habenda est ordinatio talis. (C.1 q.1 d.p.c.40) ¶ Ecce aliquis a pseudoepiscopis ordinatus, si locum sue ordinationis mutaverit, vana est et sine amministratione erit talis ordinatio. Tempore, ut ait Innocentius de ordinatis a Bonoso: (C.1 q.1 c.41) QUAE PRO NECESSITATE CONCEDUNTUR, EADEM CESSANTE CESSABUNT. Quod pro necessitate temporis statutum est, cessante necessitate debet cessare pariter quod urgebat, quia alius est ordo legitimus, alia usurpatio. (C.1 q.1 d.p.c.41) ¶ Ergo aliquis alio tempore ab eo, qui Bonoso sit similis, ordinatus, cessabit ab 
culpis non in eternum, sed ad horam negantur, ut eucharistia, quae in articulo mortis penitenti etiam de nefariis peccatis conceditur: hoc solum non solum pro culpa, sed etiam pro infamia interdicitur, etiam pro inminuta mundicie sue, vel extrinsece, vel intrinsece perfectionis prerogativa, ut bigamis, vel vidue maritis, vel illiteratis, vel corporis qualibet parte vitiatis denegatur, quibus tamen baptismus vel eucharistia non negatur. Potest etiam talis cuncta sacramenta administrare, qui istud solum non valet conferre. Unde Leo ait: (C.1 q.1 c.43) DE EPISCOPIS, QUI CONSECRANT, QUALEM CONSECRARE NON LICET. Si qui episcopi talem consecraverint sacerdotem, qualem esse non liceat, etiamsi aliquo modo dampnum proprii honoris evaserint, ordinationis tamen ius ulterius non habebunt, nec illi umquam sacramento intererunt, quod inmerito prestiterunt. (C.1 q.1 d.p.c.43) ¶ Ecce cum honoris periculum evadant, ut cetera sacramenta sacerdotaliter administrare permittantur, ab hoc solo non modo pro heresi vel qualibet maiori culpa, sed etiam pro negligentia removentur. In quibus omnibus sollicite notandum est, quod sacramentum sacerdotalis promotionis pre ceteris omnibus magis accurate et digne dandum vel accipiendum est, quia nisi ita collatum fuerit, eo desinet esse ratum, quo non fuerit rite perfectum. Cetera enim sacramenta unicuique propter se dantur, et unicuique talia fiunt quali corde vel conscientia accipiuntur. Istud solum non propter se solum, sed propter alias datur, et ideo necesse est, ut vero corde mundaque conscientia, quantum ad se, sumatur, quantum ad alios vero non solum sine omni culpa, sed etiam sine omni infamia, propter fratrum scandalum, ad quorum utilitatem, non solum ut presint, 
(C.1 q.1 c.44) SYMONIACI REI SUNT INFIDELITATIS EORUM, QUI SCANDALIZANTUR. Hii, quoscumque de asseclis suis ordinantes, et vitam eorum in scandalum populi exponentes, rei sunt infidelitatis eorum, qui scandalizantur. (C.1 q.1 d.p.c.44) ¶ Revera enim qui ad hoc eliguntur, ut ceteris presint, sicut preordinantur dignitate, sic preminere debent sanctitate. Alioquin cur ceteris preferuntur, qui nulla meritorum gratia a ceteris assumuntur? Unde Simacus Laurentio Mediolanensi episcopo: (C.1 q.1 c.45) SICUT HONORE, ITA ET SCIENTIA QUISQUE PRECELLERE DEBET. Vilissimus conputandus est, nisi precellat scientia et sanctitate, qui est honore prestancior. (C.1 q.1 d.p.c.45) ¶ Patet ergo illud Augustini (sacramenta videlicet Christi per hereticos ministrata suo non carere effectu) non de omnibus intelligi generaliter, sed de sacramento baptismatis. Unde idem Augustinus ait: (C.1 q.1 c.46) BAPTISMUS SIVE PER BONUM, SIVE PER MALUM MINISTRETUR, REITERARI NON DEBET. Dedit baptismum Iudas, et non est baptizatum post Iudam, dedit Iohannes, et baptizatum est post Iohannem, quia qui datus est a Iuda, baptismus Christi est, qui a 
(C.1 q.1 c.47) Item contra Donatistas. DE EODEM. Sicut urgeri videor, cum mihi dicitur: ergo hereticus dimittit peccatum? sic et ego urgeo, cum dico: ergo cum iuste baptizat, avarus, religionis simulator dimittit peccata? Si per vim sacramenti, sicut ille et ille; si per meritum suum, nec ille nec ille. Illud enim sacramentum et in malis hominibus Christi esse cognoscitur, in corpore autem unice columbe, inmaculate nec ille, nec ille invenitur. (C.1 q.1 d.p.c.47) ¶ Ut si cuius manus esset arida, verum quidem esse membrum, quamvis sine sanguine inefficax esset, et mortuum sic et fides cum sit vera, tamen sine operibus mortua est. Ex his itaque verbis apparet, baptisma, quod ab hereticis tribuitur, virtute sua remissionem conferre peccatorum. Sed idem Augustinus econtra testatur in libro de baptismo dicens: (C.1 q.1 c.48) BAPTISMA CHRISTI, ETSI NULLA PERVERSITATE VIOLETUR, APUD HERETICOS TAMEN CARET EFFECTU. Etiam corde tardiores intelligunt, baptismum Christi nulla perversitate dantis vel accipientis posse violari. Sed quia aliud est sacramentum ab effectu sacramenti, cum eos, qui in ipsa unitate ecclesiae perdite vivunt, constet remissionem peccatorum nec dare, nec habere posse, quia non malignis, sed bonis filiis dictum est: “Si cui dimiseritis peccata, dimittentur, cui tenueritis, tenebuntur,” patet ergo hereticos dare tantum vel accipere sacramentum baptismi. (C.1 q.1 c.49) Item in verbis Domini de blasphemia Spiritus. Corporalia sacramenta, quae portant et celebrant etiam 
eis esse non potest, quemadmodum sensus non sequitur membrum, quando amputatur a corpore. (C.1 q.1 c.50) Item Ambrosius in libro de initiandis rudibus. DE EODEM. Non sanat baptismus perfidorum, non mundat, sed polluit, quia in diluvio aquarum ad Deum non approximabunt, quia, ut per Apostolum dicitur, “quicquid ex fide non est, peccatum est,” et ipsis, qui faciunt, et quibus faciunt non solum non prodest, sed ad iudicium est. (C.1 q.1 c.51) Item Leo papa ad Nicetem episcopum. PER MANUS INPOSITIONEM CONFIRMANTUR QUI AB HERETICIS BAPTISMA ACCIPIUNT. Hi, qui ab hereticis baptismum acceperunt, formam tantum baptismi sine sanctificationis virtute sumpserunt. (C.1 q.1 d.p.c.51) ¶ Sed notandum est, quod heretici, ut Arriani et Sabelliani, quorum alii inequalitatem, alii indiscretionem personarum confitebantur, baptisma non in forma ecclesiae, sed sue perversitatis ministrabant. (§ 1) De his specialiter Ambrosius locutus est, dicens: “Non sanat baptismus perfidorum, etc.”(C.1 q.1 d.p.c.53) Alii formam ecclesiae in baptizando servant. Sed dum ab eis baptizantur, qui in heresi vel scismate eis communicant, 
(C.1 q.1 c.54) DUM VERBUM ACCEDIT AD ELEMENTUM, FIT SACRAMENTUM. Detrahe verbum, quid est aqua nisi aqua? accedit verbum ad elementum, et fit sacramentum. (§ 1) Unde ista tanta virtus aque, ut corpus tangat et cor abluat, nisi faciente verbo? non quia dicitur, sed quia creditur. Nam et in ipso verbo aliud est sonus transiens, aliud virtus manens. (C.1 q.1 d.p.c.54) ¶ De his etiam, qui in heresi vel scismate baptizantur, scribit Augustinus, ad Petrum Diaconum, dicens: (C.1 q.1 c.55) EXTRA ECCLESIAM BAPTIZATI SI AD ECCLESIAM NON REDIERINT PERNICIEM SIBI ACCUMULANT. Firmissime tene et nullatenus dubites, extra ecclesiam baptizatis, si ad ecclesiam non redierint, baptismo cumulari perniciem. Tantum enim valet ecclesiastice societatis communio ad salutem, ut baptismo non salvetur cui ibi non datur, ubi oportet ut detur. (C.1 q.1 c.57) Item Leo ad Nicetem episcopum. BAPTISMA SEMEL TRADITUM NON EST REITERANDUM. Hanc regulam servandam in omnibus ecclesiis predicamus, ut lavacrum semel initum nulla iteracione violetur, dicente Apostolo: “Unus Deus, una fides, unum baptisma,” cuius ablutio nulla reiteracione violanda est, sed, sola sanctificatio Spiritus invocanda, ut quod ab hereticis nemo accipit a catholicis sacerdotibus consequatur. (C.1 q.1 d.p.c.57) ¶ Nemo in heresi vel scismate constitutus intelligendus est. Ceterum, si cum fidei integritate et animi puritate de manu hereticorum aliquis in forma ecclesiae baptisma acceperit, tunc inpletur illud 
ETIAM PER MALOS BONI COLLIGUNTUR. Spiritus sanctus in sancta ecclesia etiam isto tempore, quo velud granum attrituratur cum palea, sic operatur, ut nullius veram confessionem aspernetur, nullius simulatione fallatur, atque ita reprobos fugiat, ut etiam per illorum ministerium probos colligat. (C 1 q.1 d.p.c.58) ¶ Ecce quando ab hereticis baptisma cum sua virtute accipitur, cuius tam necessaria amministracio est, ut nec etiam a paganis datum possit reiterari. Unde in ecclesiastica ystoria legitur, quod Alexander episcopus Alexandrie, cum Petri Martiris solempnia celebraret, post expleta missarum sacramenta vidit super oram maris puerorum ludum, imitantium, ut solet fieri, episcopum, et gerentium ea, quae in ecclesia geri mos est. Mox eos ad se perduci iubet, et quid egissent percunctatur. Illi rei ordinem pandunt, baptizatos a se esse quosdam cathecuminos confitentur per Athanasium puerum, qui illis fuerat episcopus simulatus. Ubi ex responsis eorum vidit secundum religionis nostre ritum cuncta constare, statuit illis, quibus integris interrogationibus et responsionibus aqua fuerat infusa, iterari baptismum non debere, sed adinpleri ea, quae sacerdotibus est mos. Hinc etiam Ysidorus ait: (C.1 q.1 c.59) DE HIS, QUI PER IGNORANTIAM 
(C.1 q.1 d.p.c.60) Quod autem cetera sacramenta ab hereticis ministrari non possint, testatur Ieronimus in Aggeo Propheta: (C.1 q.1 c.61) NON PLACENT DEO QUAE AB HERETICIS OFFERUNTUR. Sic populus iste hereticorum omnium est in conspectu meo, dicit Dominus, omne, quod fecerint, quod mihi obtulerint, vel vota, vel pro salute, vel pacifica, vel pro peccato, vel holocaustis sive elemosinas sive ieiunia vel corporis castitatem contaminata erunt in conspectu meo. Quamvis enim sancta videantur specie sui quae offeruntur, tamen, quia tractata sunt ab illo, qui pollutus est in anima, polluuntur omnia. (C.1 q.1 c.62) Item in Amos Propheta. DE EODEM. Odit Deus sacrificia hereticorum et a se proicit, et quotiens in nomine eius congregati fuerint, detestatur fetorem eorum et claudit nares suas. (C.1 q.1 c.63) Item in Osea. Illi offerunt panem sacrilegum, et dant elemosinas, et sectari videntur humilitatem. quae ego, si vere fiant, holocausta interpretor. Cum autem scientiam Dei dereliquerint, frustra truncato capite fidei cetera membra habere se iactant. (C.1 q.1 c.68) Item Leo ad Anatholium Constantinopolitanum episcopum. EXTRA ECCLESIAM NON SUNT VERA SACRIFICIA. In ecclesia Dei, quae corpus Christi est, aliter nec rata sunt sacerdotia, nec vera sacrificia, nisi in proprietate sue nature verus nos pontifex reconciliet. (C.1 q.1 c.70) Item beatus martir Ciprianus in epistola 
SACRAMENTA EXTRA ECCLESIAM MINISTRARI POSSUNT, SALUTEM VERO CONFERRE NON POSSUNT. Si quis, inquit, de ecclesia heretica presumptione exierit, a semetipso dampnatus est. Cum huiusmodi secundum Apostolum, nec cibum quidem sumere debemus. Declaratur hoc in libro Regnorum, ubi, cum homo Dei ad Ieroboam missus esset, qui peccata sua exprobraret atque ultionem futuram prediceret, panem apud illum edere et aquam bibere prohibitus est. Quod cum non custodisset, divina sententia inde rediens, morsu leonis in itinere interiit. (§ 1) An debet quisquam dicere, sacramentum salutare, et gratiam celestem communem cum hereticis esse posse, cum quibus nec terrestris cibus, nec secularis potus debet esse communis? Constat autem oleum, unde baptizati tinguntur, sanctificari, et eucharistiam fieri apud illos omnino non posse, ubi spes nulla est et fides falsa, ubi omnia per mendacium geruntur. Nam hereticus more symiarum, quae cum homines non sint, formam humanam imitantur, vultum ecclesiae catholice et auctoritatem sibi et veritatem vendicant, cum ipse in ecclesia non sit. Benedicit cum a Deo sit maledictus, vitam pollicetur cum sit mortuus, Deum invocat blasphemus, sacerdotium amministrat profanus, ponit altare sacrilegus. Ad hec omnia accedit et illud malum, ut antistes diaboli audeat eucharistiam facere, cum nec sanctificari oblatio illic possit, ubi Spiritus sanctus non sit, nec cuiquam Dominus per eius preces et 
patrocinantur, censura divina in eorum probantur facinore et penis non solum duces et auctores, sed etiam participes destinari, nisi se a communione malorum separaverint, precipiente Domino per Moysen: “Separamini a tabernaculis hominum istorum durissimorum, et nolite tangere de omnibus, quae sunt in eis, ne simul pereatis in peccatis eorum.” Et quod comminatus Dominus per Moysen fuerat inplevit, ut, quisquis se a Chore, et Dathan, et Abiron non separasset, penas statim pro inpia communione solveret. Sicut etiam per Osee prophetam Spiritus sanctus testatur dicens: “Sacrificia eorum tamquam panis luctus; omnes, qui manducant ea, contaminabuntur;” docens scilicet et ostendens omnes omnino cum auctoribus supplicio coniungi, qui fuerint peccato eorum contaminati. (C.1 q.1 c.71) Item Augustinus. VERA SACRIFICIA NON NISI IN FIDE ECCLESIAE CELEBRANTUR. Extra catholicam ecclesiam non est locus veri sacrificii. (C.1 q.1 c.72) Item Gregorius in III libro Dialogorum ait de Erminigildo Rege Leovigildi filio: De manu hereticorum communio non est recipienda. Superveniente pascalis festivitatis die intempeste noctis silentio ad eum pater perfidus Arrianum episcopum misit, ut ex eius manu consecrationis sacrilege communionem perciperet, atque per hoc ad patris gratiam redire mereretur. Sed vir Deo deditus Arriano episcopo venienti exprobravit ut debuit, eiusque a se perfidiam dignis increpationibus repulit. (C.1 q.1 c.73) Item Innocentius capitulo VII SACERDOTES HERETICORUM CHRISTI HONORIBUS NON HABENTUR DIGNI. 
sacerdotii aut cuiuspiam ministerii suscipiendi esse dignitate. Quoniam quibus solum baptisma ratum esse permittimus (quod utique in nomine Patris, et Filii, et Spiritus sancti percipitur), nec Spiritum sanctum eos habere ex illo baptismate illisque ministeriis arbitramur, quoniam, cum a catholica fide auctores eorum discederent, perfectionem Spiritus, quam acceperant, amiserunt, nec dare eius plenitudinem possunt, quae maxime in ordinationibus operatur, qui per inpietatis sue perfidiam fidem domini perdiderunt. Propter quod fieri non potest, ut eorum profanos sacerdotes dignos Christi honoribus arbitremur, quorum laicos inperfectos, ut dixi, ad sancti Spiritus percipiendam gratiam cum penitentie imagine recipimus. Item: (§ 1) Legitur “Qui tetigerit inmundum inmundus erit,” quomodo ergo ei tribuetur qui inmunditiam et spurcitias consuevit accipere? Et infra: (§ 2) Qui particeps factus est dampnati, quomodo honorem debeat accipere, invenire non possumus. (C.1 q.1 d.p.c.74) ¶ Cum ergo Innocentius solum baptisma hereticis ratum esse permittat; cum Gregorius sacrilegam vocet consecrationem Arrianorum; cum Ciprianus quaecumque ab hereticis fiunt carnalia, inania, et falsa iudicet; cum Ieronimus omnia, quae ab eis offeruntur, contaminata in conspectu Domini asserat; cum Leo extra ecclesiam nec rata esse sacerdotia, nec vera sacrificia testetur: patet, quod sacramenta ecclesiastica 
cum fide pro offitio suo facit licet indignus, tamen divina gratia cooperante ratum esse creditur. Alioquin si de hereticis dictum intelligitur, ipse sibi contrarius esset, cum dicat in Osee: “Sacrificia eorum etc”. Et alibi in persona Domini: (C.1 q.1 c.76) BENEDICTIONIBUS HERETICORUM DEUS MALEDICIT. "Maledicam benedictionibus vestris”: hoc est, quicquid a vobis benedicetur per me erit maledictum. (C.1 q.1 d.p.c.76)¶ Hoc igitur intelligendum est de heretico, illud autem ad Luciferianum de peccatore ecclesiastico. De quo Augustinus ait in libro de corpore Domini. (C.1 q.1 c.77) BONI ET MALI SACERDOTES EQUE CORPUS CHRISTI CONFICIUNT. Intra ecclesiam catholicam in ministerio corporis et sanguinis Domini nichil a bono maius, nichil a malo minus perficitur sacerdote, quia non in merito consecrantis, sed in verbo perficitur creatoris et virtute Spiritus sancti. Si enim in merito sacerdotis, nequaquam ad Christum pertineret. Nunc autem sicut ipse est qui baptizat, ita ipse est qui per Spiritum sanctum hanc suam efficit carnem et transfundit in sanguinem. Credendum est enim, quod in verbis Christi sacramenta conficiantur. Cuius prius creantur inperio, eius utique verbo recreantur ad melius. (C.1 q.1 c.79) Idem tractatu epistole Iohannis. DE HIS, QUI SANCTIS MALE UTUNTUR. Prophetavit Saul malus rex, cum etiam sanctum David persequeretur. Non ergo se iactent qui forte sine karitate habent munus. Dei sanctum, sed videant, qualem rationem habituri sint cum Deo, qui sanctis non sanctae 
utuntur. Ex his erunt, qui dicturi sunt in iudicio: “In nomine tuo prophetavimus.” Quibus non dicetur: “Mentimini,” sed: “Non novi vos, etc.” (C.1 q.1 d.p.c.79) ¶ Spiritum ergo prophetie dicendi sunt habuisse, non meritum. (C.1 q.1 c.80) Item Ieronimus in Aggeo. QUISQUE NON TAM SANCTIFICATUR EX HOSTIIS, QUAM PECCATO POLLUITUR. Propheta, qui altari extructo tantum et domo mea diruta hostias mihi offers in altari, et victimis eius sanctificari te putas, scito, quoniam sanctum est quidem quod offertur in altari, sed non tam sanctificaris ex hostiis, quam ex operibus mortuis pollueris. (C.1 q.1 c.81) Item Augustinus in libro de verbis Domini. CONTRA SPIRITUM SANCTUM VERBUM DICITUR, CUM EX DISPERSIONE NUMQUAM REDITUR. Ita fit verbum contra Spiritum sanctum, cum ex dispersione ad congregationem numquam venitur, quae ad remittenda peccata accipit Spiritum sanctum. Ad quam congregationem etsi per malum clericum, sed tamen catholicum ministrum, reprobum et fictum, si aliquis accesserit corde non ficto, in ipso Spiritus sanctus operatur remissionem peccatorum, qui in sancta ecclesia 
hominum, quodam loco sic ait: “Accipite Spiritum sanctum;” et continuo subiecit: “Si cui dimiseritis peccata, remittentur ei:” hoc est, Spiritus dimittit, non vos. Proinde sicut is, quem sacerdos in ecclesia tollit, est tamen extra ecclesiam, et extra corpus, cuius caput est Christus, si ei ostiarius non aderit, ita non extra ecclesiam est, et non est de corpore, si quis pastoris preiudicio conpellitur foris esse. (C.1 q.1 c.83) Item Ambrosius de sacramentis. NON MERITA PERSONARUM, SED OFFITIA SACERDOTUM DOMINUS CONSIDERAT. Cum scriptura testetur, quod ad preces Ieroboa ignis descendit de celo, et rursus precante Helia ignis missus est, qui sacrificia consumeret, datur intelligi, quod Deus non merita personarum considerat, sed offitia sacerdotum. (§ 1) Ille ignis visibilis mittebatur, ut crederent: nobis invisibilis operatur, qui credimus. (§ 2) Crede ergo, adesse Dominum Iesum invocatum precibus sacerdotum, qui ait: “Ubi fuerint duo vel tres ibi sum in medio eorum.” Sed obicitur illud Ieronimi in Sophonia: (C.1 q.1 c.90) SACERDOTIS NON VERBA, SED MERITA EUCHARISTIAM FACIUNT. Sacerdotes, qui eucharistie serviunt, et sanguinem Domini populis eius dividunt, inpie agunt in legem Christi, putantes eucharistiam inprecantis facere verba, non vitam, et necessariam esse tantum solempnem orationem, et non sacerdotum merita, de quibus dicitur: “Sacerdos, in quacumque fuerit macula, non accedat offerre oblationes Domino.” (C.1 q.1 d.p.c.95) ¶ Cum vita sacerdotum eucharistie necessaria esse dicitur, non consecrationi, sed effectui intelligendum est; non enim effectum confert salutis ei, 
sibi manducat et bibit.” Ergo contra eos, qui crebra oblatione sacrificii se putant posse mundari, non cessantes inpie agere in lege Dei, intelligitur illud esse dictum Ieronimi. Quod vero sacerdos, etiamsi malus sit, tamen pro offitio sue dignitatis gratiam transfundat hominibus, testatur Augustinus in libro questionum veteris testamenti: (C.1 q.1 c.96) SACERDOTES NOMEN DOMINI INVOCANT, DOMINUS AUTEM BENEDICTIONEM PRESTAT. Dictum est a Domino in Numeris ad Aaron: “Vos ponite nomen meum super filios Israel, ego Dominus benedicam eos,” ut gratiam traditio per ministerium ordinati transfundat hominibus, nec voluntas sacerdotis obesse aut prodesse possit, sed meritum benedictionem poscentis. (§ 1) Quanta autem dignitas sit sacerdotalis offitii vel ordinis, hinc advertimus. Dictum est autem de nequissimo Caipha, interfectore Salvatoris, inter cetera: “Hoc autem a semetipso non dixit, sed, cum esset pontifex sacerdotum anni illius, prophetavit.” Per quod ostenditur, Spiritum sanctum gratiarum non personam sequi digni, aut indigni, sed ordinem traditionis ut, quamvis aliquis boni meriti sit, non tamen possit benedicere, nisi fuerit ordinatus, ut offitium ministerii exhibeat. Dei autem est effectum tribuere benedictionis. (C.1 q.1 d.p.c.96) ¶ Quod vero per hereticos sacramenta dignitatis ministrata dicuntur carere effectu, 
(C.1 q.1 c.97) QUI RECEDIT AB ECCLESIA, NEC BAPTISMA, NEC VIM DANDI AMITTIT. Quod quidam dicunt, baptisma, quod accepit, non amittit qui recedit ab ecclesia, ius tamen dandi, quod accepit, amittit, multis modis aparet frustra et inaniter dici. (§ 1) Primo, quia nulla ostenditur causa, cur ille, qui ipsum baptismum amittere non potest, ius dandi amittere possit. Utrumque enim sacramentum est, et quadam consecratione homini datur utrumque, illud, cum baptizatur, illud, cum ordinatur; ideo non licet a catholico utrumque iterari. (§ 2)Nam si quando ex ipsa parte venientes etiam prepositi pro bono pacis, correcto scismatis errore, suscepti sunt, etsi visum est opus esse, ut eadem offitia gererent, quae agebant, non sunt rursus ordinandi, sed sicut baptismus in eis, ita ordinatio mansit integra, quia in precisione fuerat vicium (quod unitate pacis est correctum), non in sacramentis, quae ubicumque sunt ipsa sunt. Et cum ipsi expedire videtur ecclesiae, ut prepositi eorum, venientes ad catholicam societatem, honores suos ibi non administrent, non eis tamen ipsa ordinationis sacramenta detrahuntur sed manent super eos. Ideoque non eis manus inponitur, ne non homini, sed ipsi sacramento fiat iniuria. (§ 3) Sicut autem in baptismo est quod per eos dari possit, sic in ordinatione ius dandi est; utrumque ad perniciem suam, quamdiu karitatem non habent unitatis; sed tamen aliud est non habere, aliud perniciose habere, aliud salubriter habere. Quicquid non habetur dandum est, cum opus est dari, quod vero perniciose habetur, per correctionem depulsa pernicie agendum est, ut salubriter habeatur. Quod si laicus alicui pereunti necessitate conpulsus baptisma dederit, quod, cum ipse acciperet, quomodo dandum esset addidicit, nescio, an quisquam dixerit pie esse repetendum. Nulla enim necessitate cogente si fiat, alieni muneris usurpatio 
eius, qui illicite accepit: non tamen pro non dato habebitur (§ 4) Si enim aliqui furtim et extraordinarie, non in monetis publicis, aurum vel argentum percutiendo signaverint, cum fuerit deprehensum, nonne illis punitis vel indulgentia liberatis cognitum regale signum thesauris regalibus cogeretur. Et paulo post: (§ 5) Si forte milicie caracterem in corpore suo non militans pavidus exhorruerit, et ad clementiam inperatoris confugerit, et inpetrata venia militare iam ceperit, numquid homine liberato atque correcto caracter ille repetitur, ac non potius agnitus approbatur? An forte minus habent sacramenta Christiana quam corporalis hec nota, cum videamus, nec apostatas carere baptismo, quibus utique per penitentiam redeuntibus non restituitur, et ideo amitti non posse iudicatur? (C.1 q.1 d.p.c.97) ¶ Ex his verbis Augustini constat, in omnibus tam apostatis quam hereticis vel dampnatis permanere Christi sacramenta vera, quantum ad se, et sancta, et nisi penitentia vel indulgentia subuentum fuerit, ad dampnationem usurpatoris pervenient, vel habentis, vel dantis, vel accipientis. Quid ergo prodest, quod vera et sancta sunt, cum usurpatores suos eque perimant, ac si essent mala et noxia? Crassus aurum sitivit, aurum bibit; eque periit vero auro, sicut vero veneno. (§ 1) Item aurum eque verum est in arca furis, sicut in thesauris regis. Sed a fure, quia illicite habetur, illicite datur vel accipitur; a rege 
largiendi sacros ordines non habet, facultatem baptizandi tamen non amisit. (§ 3) Sed ne Augustinum in hac sententia penitus reprobemus, intelligamus aliud esse potestatem distribuendi sacros ordines, aliud esse executionem illius potestatis. Qui intra unitatem catholica ecclesiae constituti sacerdotalem vel episcopalem unctionem accipiunt, offitium et executionem sui offitii ex consecratione adipiscuntur. Recedentes vero ab integritate fidei, potestatem acceptam sacramento tenus retinent, effectu sue potestatis penitus privantur, sicut coniugati ab invicem discedentes coniugium semel initum non dissolvunt, ab opere tamen coniugali inveniuntur alieni. (§ 4) De his ergo, qui accepta sacerdotali potestate ab unitate catholice ecclesiae recedunt, loquitur Augustinus, non de illis, qui in scismate vel heresi positi sacerdotalem unctionem accipiunt; alioquin esset contrarius Calcedonensi concilio, in quo ordinati a symoniacis in nullo proficere iudicantur, et Innocentio, qui ordinatos a ceteris heretici per pravam manus inpositionem solam dampnationem et vulnus capitis assecutos testatur. (§ 5) Quamvis possit generaliter dici, sacramenta, quae apud hereticos non aliter quam in ecclesia Dei celebrantur, vera et rata esse quantum ad se, falsa vero et inania quantum ad effectum, et in his, a quibus male tractantur, et in illis, a quibus male suscipiuntur. Nec mirum, ipsa enim salus nostra bucellam Iude dedit; statim cum bucella non bonus, sed malignus spiritus intravit: quare? non quia bonus non daret bonum, sed quia malus male accepit bonum; sicque bonum effectum bonum non habuit, quia ubi illud faceret non invenit. (§ 6) Item Dominus in patria sua presens et verus affuit; non per malum ministrum, sed per semet ipsum nichil potuit, quia fidem non invenit; pro perfidia aliorum 
in utraque visione sua erat presenti et veritas: sed in una exercebatur fides, ut magis crederent quam credebant, in altera tenebatur incredulitas, ne etiam agnoscerent quod videbant. Sacramentum ergo corporis et sanguinis sui aliis est ad salutem, aliis ad iudicium. Fides etiam, quamvis sit vera, tamen sine operibus mortua est. Sic et omnes decem virgines equaliter erant virgines, sed ex his erant quinque fatue et quinque prudentes. Equa erat virginitatis veritas, sed pro eiusdem virginitatis intentione non omnibus equa meriti identitas. Sic etiam est es sonans aut cymbalum tinniens martirium vel elemosina, quam nescit karitas. Si vero cecus ceco lucerne ministret veritatem, neuter tamen ideo magis suam illuminat cecitatem. Sic et malus ministrat malo vera sacramenta, sed non ideo dona spiritualia, quia malis eorum meritis Spiritus sanctus inpeditur, ne in eis quod suum est operetur. Unde Innocentius, cum hereticorum baptisma concedat esse ratum, non tamen ex illo baptismate concedit haberi Spiritum sanctum. Et Leo hos, qui formam baptismatis acceperunt, non sinit rebaptizari, sed iubet Spiritum sanctum, quem ab hereticis nemo accepit, per eius invocationem et manus inpositionem a catholicis sacerdotibus consequi. Sciendum vero est, quod sacramenta hereticorum dicuntur irrita, vel etiam dampnanda, falsa et inania, non quantum ad se, cum sint sancta et vera etiam ab heretico celebrata, sed quia, cum 
solum reprehensibile inveniatur, quod gratia Spiritus sancti sub pretio redigi putetur, aliorsum autem in omnibus integra forma sacramentorum servetur. Cum ergo illicita sacramenti usurpatio per penitentiam correcta fuerit, ut gratia Spiritus sancti gratuita et non venalis existimetur, integer debet adesse unctionis effectus; imo etiam, si non sequatur penitentia, licet symoniace, tamen revera consecratus reputetur, sicut illi, qui quondam nonnisi; pretio dato, ad sacri baptismatis regenerationem nec ad sanctae communionis participationem admittebantur, licet symoniace, tamen non ideo minus baptizati, vel sacre communionis participes reputati sunt. Sed hoc tantum sacris canonibus constitutum est, ne de cetero sacramenta Christi symoniace distribuantur. Unde Gelasius: (C.1 q.1 c.99) A BAPTIZANDIS VEL CONSIGNANDIS PRETIA NON EXIGANTUR. Baptizandis consignandisque fidelibus sacerdotes pretia nulla prefigant, nec illationibus quibuslibet inpositis exagitare cupiant renascentes, quoniam quod gratis accepimus gratis dare mandamur. Et ideo nichil a predictis prorsus exigere moliantur, quo vel paupertate cogente deterriti, vel indignatione revocati redemptionis sue causas iure despiciant, certum habentes, quod qui prohibita deprehensi fuerint admisisse, vel commissa non potius sua sponte correxerint, periculum subeant proprii honoris. (C.1 q.1 c.100) Item de Sexta Synodo. A PERCIPIENTE GRATIAM COMMUNIONIS PRETIUM EXIGI NON DEBET. Nullus episcopus, aut presbiter, aut diaconus, qui 
clero, ab eo, cui sacram communionem dispensat, aliquod pretium exegerit, deponatur, sicut imitator symoniace fraudis. (C.1 q.1 c.101) Item ex concilio Tolletano xi. MUNERA INVISIBILIS GRATIE QUESTIBUS NON SUNT CONPARANDA. Quicquid invisibilis gratie consolatione tribuitur, numquam questibus vel quibuslibet premiis venundari penitus debet, dicente Domino: “Quod gratis accepistis gratis date.” Et ideo quicumque deinceps in ecclesiastico ordine constitutus aut pro baptizandis consignandisque fidelibus, crismate, vel promotionibus graduum precia quelibet vel premia (nisi voluntarie oblata) pro huiusmodi ambitione susceperit, equidem, si sciente loci episcopo tale quicquam a subditis perpetratum fuerit, idem episcopus duobus mensibus excommunicationi subiaceat pro eo, quod inscientia mala contexit et correctionem necessariam non acquisivit. Sin autem suorum quispiam, eodem nesciente, quicquam de supradictis capitulis accipiendum sibi esse crediderit, si presbiter est, quatuor mensium excommunicatione plectatur; si diaconus, trium; subdiaconus vero vel clericus his cupiditatibus serviens competenti pena, et debita excommunicatione plectendus est. (C.1 q.1 c.102) Item ex concilio Bracarensi II 
NON EST ALIQUID EXIGENDUM AB HIS, QUI INFANTES SUOS AD BAPTIZANDUM ADDUCUNT. Placuit, ut unusquisque episcopus per ecclesias suas hoc faciat, ut hi, qui infantes suos ad baptismum offerunt, si quid voluntarie pro voto suo offerunt, suscipiatur ab eis. Si vero per necessitatem paupertatis aliquid non habeant quod offerant nullum eis pignus violenter tollatur a clericis. Nam multi pauperes, hoc timentes, filios suos a baptismo retrahunt, qui forte, dum differuntur, si sine gratia baptismi de hac vita recesserint, necesse est, ut ab illis eorum perditio requiratur, quorum spolia pertimescentes a baptismi gratia se subtraxerunt. (C.1 q.1 c.104) Item ex concilio Eliberitano. QUI BAPTIZANTUR NULLUS IN CONCAM NUMMOS MITTERE COGAT. Emendari placuit, ut qui baptizantur (ut fieri solebat) nummos in concam non mittant, ne sacerdos quod gratis accepit precio distrahere videatur. Neque pedes eorum lavandi sunt a sacerdotibus vel clericis. (C.1 q.1 c.105) Item ex concilio Triburiensi. PRO PERCEPTIONE CRISMATIS VEL BAPTISMI ALIQUID EXIGI NON DEBET. Dictum est, solere in quibusdam locis pro perceptione crismatis nummos dari, similiter pro baptismo et communione. Hoc symoniace heresis detestata est sancta sinodus et anathematizavit, et ut de cetero nec pro ordinatione, nec pro crismate, vel baptismo, vel balsamo nec pro sepultura, vel communione quicquam exigant statuit; sed gratis dona Christi gratuita dispensatione donentur. (C.1 q.1 c.106) Item ex concilio Cabillonensi. NEC PRO DEDICANDIS BASILICIS NEC PRO CETERIS 
sive pro luminaribus emendis nichil presbiteri crisma accepturi dent. Episcopi itaque de facultatibus ecclesiae balsamum emant, et luminaria singuli in ecclesiis suis. (C.1 q.1 d.p.c.106) ¶ Sicut ergo hec sacramenta, licet symoniace ministrentur, tamen effectum benedictionis conferunt accipienti, sic et sacerdotalis unctio, licet symoniace ministretur, suo tamen non debet carere effectu. Sed, sicut supra dictum est, illa sacramenta sunt necessitatis, hec dignitatis, et ideo privilegia eorum non possunt generare communem legem istorum. Habent ergo symoniaci vulneratum caput per symoniace manus pravam inpositionem. Hoc autem de illis intelligitur, quos nec excusat ignorantia, nec attractionis violentia, qui ab illis ordinantur, quos indubitanter sciunt esse symoniacos, sive symoniace sive non symoniace ordinentur ab eis. Ut enim Nicolaus papa distinguit, alii symoniace ordinantur a symoniacis, alii symoniace a non symoniacis, alii non symoniace a symoniacis. Hanc distinctionem innuit capitulo II dicens: (C.1 q.1 c.107) DE MULTIPLICI GENERE SYMONIACORUM. Statuimus decretum de symoniacis symoniace ordinatoribus vel ordinatis et de symoniacis symoniace a non symoniacis, et symoniacis non symoniace a symoniacis. (§ 1) Symoniaci symoniace ordinati vel ordinatores secundum ecclesiasticos canones a proprio 
(C.1 q.1 c.108) DE HIS, QUI NON SYMONIACE A SYMONIACIS ORDINANTUR. Si qui a symoniacis non symoniace ordinati sunt, siquidem probare potuerint se, cum ordinarentur, nescisse eos symoniacos esse, et tunc pro catholicis habebantur in ecclesia, talium ordinationes sustinemus misericorditer, si tamen eos laudabilis vita commendat. Qui vero scienter se a symoniacis consecrari (imo execrari) permiserint, eorum consecrationem omnino irritam esse decernimus. (C.1 q.1 c.109) De eo, qui ordinatur ab illo, quem scit symoniacum esse. Item Nicolaus iunior. De cetero statuimus, ut, si quis in posterum ab eo, quem symoniacum esse non dubitat, se consecrari permiserit, et consecrator, et consecratus non disparem dampnationis sententiam subeant; sed uterque depositus penitentiam agat, et privatus propria dignitate persistat. (C.1 q.1 d.p.c.110) ¶ Subaudiendum est, nisi violenter attractus fuerit. De his enim et a quibuslibet hereticis violenter ordinatis ait Innocentius: (C.1 q.1 c.111) DE HIS QUI INVITI AD HERETICORUM ORDINATIONEM TRAHUNTUR. Constat multos vim passos atque invitos attractos, repugnantesque ab hereticis ordinatos; sed huiusmodi aliquis, si post talem ordinationem non interfuit, cum illi conficerent sacramenta, si communioni eorum participatus non est, si statim discedentibus illis pessimo conciliabulo eorum abrenunciavit et ad ecclesiam rediit, iste talis potest habere colorem aliquem excusationis. Ceterum, qui post mensem aut amplius redierunt, cum se considerent ab hereticis ordinatos, certe qui nichil ab eis acceperunt, rei sunt usurpate dignitatis. 
symoniacorum et eorum, qui eis consenserunt, legimus, medicinam vero autenticam ex hac heresi nominatim non legimus, nisi quod, sicut usurpatum est in Novacianis vel Donatistis, minoribus utique hereticis, non canonice, sed ex intuitu pietatis, ita etiam ex his posse fieri colligimus, ideo etiam, quia aliorsum per omnia orthodoxam habent fidem, nisi quod Spiritum sanctum credunt esse venalem. Et, ut ait beatus Augustinus heretici cum redierint qua parte se sciderint ab ecclesia, curentur, qua vero parte adheserint, cognoscantur. Hinc et Leo scribit Ianuario episcopo: (C.1 q.1 c.112) QUI AB HERESI AD ECCLESIAM REDEUNT, IN QUO INVENIUNTUR ORDINE EX BENEFICIO PERSEVERENT. Omnis cuiuslibet ordinis clericus, qui catholicam deserens unitatem, heretice vel scismatice coniunctionis contagione se maculaverit, si ad ecclesiam redierit cum legitima satisfactione et erroris sui dampnatione, hoc in magno beneficio habeat, si, adempta spe omnis promotionis, in quo invenitur ordine permaneat. (C.1 q.1 d.p.c.112) ¶ De his autem, qui ordinantur symoniace a non symoniacis (utpote illi, qui data pecunia archidiacono vel consiliariis episcopi, episcopo ignorante, hoc efficiunt, ut de manu eius sacros ordines accipiant) scribit Gregorius VII: 
(C.1 q.1 c.114) DE MULTIPLICI GENERE SYMONIACORUM. Sunt nonnulli, qui quidem nummorum premia ex ordinatione non accipiunt, et tamen sacros ordines pro humana gratia largiuntur, atque de ipsa largitate laudis solummodo retributionem querunt. Hi nimirum quod gratis accipiunt gratis non tribuunt, quia de inpenso offitio sanctitatis nummum expetunt favoris. Unde bene, cum virum iustum Propheta describeret, ait: “Qui excutit manus suas ab omni munere.” Non enim dixit solum a munere, sed: “ab omni munere,” quia aliud est munus ab obsequio, aliud a manu, aliud a lingua. Munus ab obsequio est servitus indebite inpensa. Munus a manu pecunia est; munus a lingua favor. Qui ergo sacros ordines tribuit, tunc ab omni munere manus excutit, quando in divinis rebus non solum pecuniam nullam, sed nec etiam humanam gratiam requirit. Hinc Gregorius scribit Iohanni Corinthiorum episcopo: (C.1 q.1 c.116) PRO ORDINATIONIBUS NICHIL OMNINO ACCIPIATUR. De ordinationibus aliquid accipere sub districta interdictione decrevimus. Oportet ergo, ut neque per donum neque per gratiam, neque per quorundam suplicationem aliquos ad sacros ordines consentias vel permittas adduci. (C.1 q.1 d.p.c.123) ¶ Quolibet ergo munere interveniente falsa diiudicatur ordinatio. (QUAESTIO 2) (C.1 q.2 d.a.c.1) ¶ Sequitur secunda questio, qua queritur, an pro ingressu monasterii pecunia sit exigenda, 
“multitudinis credentium erat cor unum et anima una,” nec aliquid eorum, quae possidebant, quisquam proprium esse dicebat; sed erant illis omnia communia. Singuli vendebant predia sua, et ponebant precia eorum ante pedes apostolorum, quorum unus, nomine Ananias, dum partem sibi reservaret, cum uxore sua Sapphira, sententia maledictionis accepta, ante pedes apostoli cecidit mortuus. (§ 2) Hinc liquido aparet, quod ingressuri monasterium sua debent offerre rectoribus, nec aliter sunt recipiendi, nisi sua obtulerint. Sed aliud est sua sponte offerre, aliud exacta persolvere. Anna mater Samuelis non exacta neque petita, sed sponte munera sacerdotibus obtulit. Credentes sua sponte offerebant apostolis, ut indigentium necessitatibus deservirent, quae instante persecutione infidelium eis possidere non licebat. Ananias quoque non ideo dampnatus est, quia sua nollet offerre, sed quia, Spiritui sancto mentitus, precia eorum, quae apostolis obtulerat, ex parte fraudabat. Non ergo his auctoritatibus permittitur rectoribus ab ingressuris aliquid exigere, sed sponte oblata suscipere, quia illud dampnabile est, hoc vero minime. Unde in Bracarensi concilio II legitur: (C.1 q.2 c.1) PRO DEDICANDIS ECCLESIIS NICHIL EXIGATUR. Placuit, ut, quociens ab aliquo fidelium ad consecrandas ecclesias episcopi invitantur, non quasi ex debito munus aliquod a fundatore requirant; sed si ipse 
incognitum, sed cognitori omnium non incognitum habetur. Dubitationi autem vestre quod idoneum demus responsum, Deum testificor, ipsa quoque me dubitatio reddit anxium et ineptum. Numquam enim legimus Domini discipulos vel eorum ministerio conversos quempiam ad Dei cultum aliquo muneris interventu provocasse, nisi forte de pauperum alimento quis inconcinne proponat, quorum nulli, cuiuscumque professionis esset, victualia negabantur. Scimus equidem, quod “omne datum optimum, et omne donum perfectum desursum est,” a quo bone voluntatis donum accipit qui sancto deliberationis arbitrio gratis Deo servire disponit. Restat ergo, ut qui pro aliqua ecclesiae susceptione munus accipit, Dei donum, quod a patre luminum descendere debuit, vendat; munus autem largiens inportunus emat. Quid autem de divini doni venditoribus vel emptoribus consequatur, concludi necesse non est. § 1 Cavete ergo, fratres, quam sit ambiguum quod petistis consilium, quod quidem secundum vestre voluntatis propositum nulla invenimus ratione confirmatum. Verumtamen, si vestre necessitati adeo est oportunus quem reperistis, dum tamen omnis absit pactio, omnis cesset conventio, nullaque vestre ecclesiae fiat distractio, accedat, gratis Deo servire incipiat, suique regiminis devote gestet obsequium ac, postmodum vos, quasi subsidii gratia, aliqua sue ecclesiae munera largiri fratrum solatio Romana permittit ecclesia. (C.1 q.2 c.4) Item Gregorius in Registro. AB ORDINATO NON DEBET ALIQUID EXIGI, SED NEC VOLUNTARIE OBLATA RESPUI OPORTET. Sicut episcopum non decet manum, quam inponit, vendere, ita minister vel notarius non debet in ordinatione eius vocem suam vel calamum venundare. Is 
datur intelligi, quod pro ingressu ecclesiae non licet pecuniam exigere, sed spontanee oblatam suscipere licet. Item opponitur illud Apostoli ad Timotheum: (C.1 q.2 c.5) “Viduas honora, quae vere vidue sunt. Que autem non sunt vere vidue, id est quae suis vel parentum opibus sustentari possunt, non recipiantur, ut ecclesia sufficiat his quae vere vidue sunt.” (C.1 q.2 c.6) Item Ieronimus ad Damasum papam. QUI SUMPTIBUS PROPRIIS SUSTENTARI POSSUNT, AB ECCLESIA STIPENDIA NON ACCIPIANT. Clericos autem illos convenit ecclesiae stipendiis sustentari, quibus parentum et propinquorum nulla suffragantur. Qui autem bonis parentum et opibus sustentari possunt, si quod pauperum est accipiunt, sacrilegium profecto committunt, et per abusionem talium iudicium sibi manducant et bibunt. (C.1 q.2 c.7) Item Prosper in libro de contemplativa vita capitulo X QUIBUS SUA SUFFICIUNT ALIMENTIS ECCLESIAE NON SUSTENTENTUR. Pastor ecclesiae his, quibus sua sufficiunt, non debet aliquid erogare, quando nichil aliud sit habentibus dare 
(C.1 q.2 c.8) QUI SUA RELINQUERE NON VULT SUMPTIBUS ECCLESIAE SUSTENTARI NON DEBET. Si quis propter hoc non vult sua relinquere, ut habeat unde vivat, ut quid accipit, unde rationem reddat? ut quid peccatis alienis sua multiplicat? Idem: § 1 Non est meum dicere, quale peccatum cibos pauperum presumendo suscipiant; qui ecclesiam, quam iuvare de propriis facultatibus debuerant, suis expensis insuper gravant, propter hoc fortassis in congregatione viventes, ne aliquos pauperes pascant, ne advenientes excipiant, aut ne suum censum cottidianis expensis inminuant. § 2 Quod si aliquid de fructibus suis ecclesiae velud pro ipsa sua expensa contulerint, non se preferant inani iactantia illis, quos nichil habentes pascit et vestit ecclesia, quia perfectior est ille, qui se mundi rebus expoliat, aut qui, cum nichil habuerit, nec habere desiderat, quam ille, qui ex multis, quae possidet, ecclesiae aliquid prestiterit, ac se de eo, quod prestiterit, forsitan iactat. (C.1 q.2 d.p.c.8) ¶ Ecce, qui prohibentur suscipi ab ecclesia. Illi vero, qui omnia sua relinquunt, vel pauperibus distribuunt, vel ecclesiae rebus adiungunt, et ab ecclesia laudabiliter sunt suscipiendi, et eius opibus sustentandi. Unde in eodem libro legitur: (C.1 q.2 c.9) QUI SUA RELINQUUNT, VEL PAUPERIBUS DISTRIBUUNT, VEL ECCLESIAE REBUS ADIUNGUNT, LAUDABILITER ECCLESIASTICA DISPENSANT. Sacerdos, cui dispensationis cura commissa est, non solum sine cupiditate, sed etiam cum laude pietatis accipit a populo dispensanda, et fideliter dispensat accepta, quia omnia sua aut parentibus reliquit, aut pauperibus distribuit, aut ecclesiae rebus adiunxit, et se in numero pauperum paupertatis amore constituit, ut unde pauperibus subministrat, inde et ipse tamquam pauper 
evangelio vivunt qui nichil habere proprium volunt; qui nec habent, nec habere aliquid concupiscunt, non suorum, sed communium possessores. Quid est aliud de evangelio uivere, nisi laborantem inde, ubi laborat, necessaria vite percipere? Apostolus tamen, qui sic evangelium predicavit, ut necessaria sibi suis manibus ministraret, de se confidenter loquitur: “Ego autem nullo horum usus sum.” Et quare dixerit, secutus aperuit, dicens: “Expedit mihi magis mori quam ut gloriam meam quis evacuet.” evacuari dicit gloriam suam, si ab eis, quibus predicabat, voluisset accipere vite temporalis expensam. Nolebat quippe in presenti sui laboris fructum, sed in futuro recipere. (C.1 q.2 d.p.c.10) ¶ Multorum auctoritatibus luce clarius constat, quod ab ingressuris monasterium non licet pecuniam exigere, ne et ille, qui exigit, et ille, qui solvit, symonie crimen incurrat. (QUAESTIO 3) (C.1 q.3 d.a.c.1) ¶ Sed adhuc obicitur, qui ingressuri monasterium pecunias tribuunt, non propositum religionis, sed participationem stipendiorum ecclesiae emunt. Temporalia ergo non spiritualia ementes, nequaquam symoniaci habendi sunt. § 1 His ita respondetur: Non solum qui spiritualia, sed etiam qui 
corripiendus est et a sanctae liminibus ecclesiae submovendus, et qui pro ecclesiae ambitu munera largitur, et qui ut ecclesiam adeat quicquam presumit accipere. Iste quippe donum Dei emere, hic autem vendere presumit. A sacrilegio quoque hoc facinus non dispar dixerim, cum id, quod sponte et sacro deliberationis arbitrio gratis fieri debuit, sub pecunie pactione causatur. Quare, fratres karissimi, quae taliter facta sunt curiose refellite, infecta prohibete, vestrisque iussionibus resistentes digno anathematis vinculo percutere non dubitate. (C.1 q.3 c.2) Idem Rotomagensi episcopo et Gallicis omnibus. DE HIS, QUI ECCLESIAS VEL ECCLESIASTICA BENEFICIA VENDUNT. Si quis dator vel acceptor Dei ecclesias vel ecclesiastica beneficia (quae quidam prebendas vocant) sub pecunie interventu susceperit, sive dando emerit, sive accipiendo vendiderit, a Symonis non excluditur perditione. Sed si perseverans fuerit, perpetua mulctetur dampnatione. Nam qui sub religionis obtentu Deo famulari voluerit, si quid acceperit, et meritum perdit, et beneficio accepto frustratur. Rationis ergo vigore cogitur quod iniuste recepit restituere, et quicquid turpis lucri gratia receperat non tenere. (C.1 q.3 c.3) Item Gregorius VII papa. AB OFFITIO SUSPENDATUR EPISCOPUS BENEFICIA VEL ECCLESIASTICA OFFITIA VENDENS. Si quis episcopus prebendas, archidiaconatus, preposituras vel aliqua ecclesiastica offitia vendiderit, vel aliter, quam statuta sanctorum Patrum precipiunt, ordinaverit, ab offitio suspendatur. Dignum est enim, ut, 
tale aliquid sine rebus corporalibus in nullo proficiat, sicut nec anima sine corpore corporaliter vivit, quisquis horum alterum vendit, sine quo nec alterum provenit neutrum invenditum derelinquit. Nullus ergo emat ecclesiam vel prebendam, vel aliquid ecclesiasticum, nec pastellum, nec pastum antea vel postea pro huiusmodi solvat. (C.1 q.3 c.8) Item Urbanus episcopus, servus servorum Dei, dilecto filio L. Preposito ecclesiae sancti Vincentii apud Ticinum, salutem et apostolica benedictionem. QUARE EVANGELIO NON PROHIBEATUR, INVESTITURA ECCLESIAE A LAICIS FIERI. Salvator predicit in evangelio, circa finem seculi pseudochristos et pseudoprophetas surgere et multos seducere, et fideles suos in mundo multas habituros pressuras, sed tamen portas inferi non prevalituras. Proinde (ut ait Apostolus, oportet esse hereses, ut qui probati sunt manifesti fiant) oportet nos cum Propheta ex adverso consurgere, et murum pro domo Israel opponere, et cum Apostolo per multas tribulationes intrare in regnum Dei, quoniam non sunt condigne passiones huius temporis ad futuram gloriam, quae revelabitur in nobis. § 1 Igitur, quia innotuisti nobis, quod tibi obicitur, utrum vendere ecclesiasticam rem symoniacum sit, hoc symoniacum esse patenter colligitur ex hoc, quod beatus 
sunt, sed ad propria lucra munere lingue, vel indebiti obsequii, vel pecunie largitur vel adipiscitur, symoniacus est, cum principalis intentio fuerit Symonis sola pecunie causa, avaritia videlicet, id est ydolatria, ut ait apostolus Paulus. Alioquin cur sinodus Calcedonensis DCXXX episcoporum procuratorem vel defensorem ecclesiae, vel quemquam regule subiectum adeo per pecuniam ordinari prohibet, ut interventores quoque tanti sceleris anathematizet, nisi quod eosdem symoniacos iudicet? Quod si prefati milites ecclesiae ob huiusmodi scelus taliter percelluntur, nemo sapiens negabit, non militantes ecclesiae multo dampnabilius ob hanc causam, id est venditionis vel emptionis, debere percelli. Sed beatus predecessor noster Pascalis de consecratione affirmat, quod quisquis eorum alterum vendiderit, sine quo alterum non provenit, neutrum non venditum derelinquit, ac per hoc eum, qui rem ecclesiae vendit vel emit, symoniacum esse intelligit. § 2 In nomine vero procuratoris intelligit prefata synodus quemlibet ecclesiasticarum rerum amministratorem, ut, verbi gratia, prepositum, yconomum, vicedominum; defensoris nomine advocatum sive castaldum, et iudicem; in subiecto regule archipresbiterum, archidiaconum, canonicum, monachum vel quemlibet mancipatum ecclesiastico offitio. § 3 Quod vero Spiritum sanctum, quantum in se est, vendat vel emat qui preposituram vel huiusmodi aliquid vendit vel emit, audi Augustinum super Iohannem: “O quot preposituras secernunt! Alterum prepositum habet Cartagini Primianus, alterum in Mauritania Rogatus, alterum habet in Numidia ille vel ille, quos iam nec nominare sufficimus. Circuit ergo aliquis emere columbam; unusquisque laudat prepositum suum, quod vendit, etc.” Ecce venerabilis Augustinus, de prepositure 
vindicasse, quia tunc illa in Dei templo vendebantur, ecclesiastice vero res modo extra templum distrahantur attende superius Augustinum non terminantem locum venditionis vel emptionis prepositorum sed tantum indefinite dicentem: “Circuit aliquis emere columbam; unusquisque prepositum suum laudat quod vendit;” non adiciens, in templum, vel extra templum. Hec contra venditores vel emptores rerum sacrarum sufficiant. (C.1 q.3 c.9) Item Alexander episcopus, servus servorum Dei, Lucensis ecclesiae clero et populo in perpetuum. MINISTRI ET SERVITORES ECCLESIAE ABSQUE ULLA VENALITATE AB EPISCOPIS ORDINENTUR. Ex multis temporibus hoc detestabile malum intra vestram ecclesiam inolevisse cognovimus, ut nulli umquam clerico, quamvis religioso, quamvis scientia et moribus predito, ecclesiasticum beneficium concederetur, nisi ei, qui profano pecunie munere illud emere studuisset, fiebatque ecclesia et res eius ita venalis, velud quaedam terrena et vilis merces negotiatoribus ad vendendum exposita. Quod malum quam detestabile, quantum Deo sanctisque sit contrarium, et sacri canones docent, et fere omnibus manifestum existit. Ista sentencia invenitur in II capitulo Calcedonensis sinodi. § 1 Calcedonense concilium namque unum ex principalibus, simili pena condempnat 
denotantur, qui sacram manus inpositionem vendere conantur, sic per nummularios ecclesiastici beneficii venditores designantur, qui domum Dei evangelio teste speluncam latronum efficiunt. § 3 Quapropter ego Alexander, sanctae Romane ecclesiae et apostolice sedis episcopus, imo minister indignus, tot et tanta mala in multis ecclesiis et maxime in Lucensi ecclesia ex iniqua concupiscentia fieri conspiciens, ne sanguis iniquorum a districto iudice de manu nostra requiratur, illa extirpare et penitus eradicare decrevimus. Constituimus itaque et presenti decreto firmamus (sicut olim nostri decessores fecisse noscuntur), nullum deinceps episcoporum beneficium ecclesiae (quod quidam canonicam, vel prebendas, vocant seu etiam ordines) pro aliquo precio vel munere clericis audeant umquam conferre, sed omnes ministros et servitores ecclesiae gratis et absque ulla venalitate in sancta ecclesia studeant ordinare. Nec eligant in domo Domini qui maiores sacculos pecunie conferant, sed eos, qui moribus et scientia divites pro offitio suo ipsam valeant sustentare ecclesiam. Constituimus et eodem modo firmamus, ut nullus cuiuscumque gradus clericus pro ecclesiae beneficio audeat aliquid conferre aut fabrice ecclesiarum vel in donariis ecclesiarum, sive etiam quod pauperibus sit tribuendum, quia (teste scriptura) qui aliquid male accipit, ut dispenset bene, gravatur potius quam iuvatur. Quod si aliquis, divinorum preceptorum et animarum salutis inmemor, prefatum beneficium ecclesiae iniqua cupiditate ductus emere vel vendere temerario ausu presumpserit, sicut in Calcedonensi concilio diffinitum est, gradus sui periculo eum subiacere decrevimus, nec ministrare possit ecclesiae quam pecunia venalem fieri concupivit, et insuper terribilis anathematis mucrone perfossus, nisi 
queque ab eodem gratis accipiuntur, et ideo gratis dari debent) propter sua lucra vendit vel emit, cum eodem Symone donum Dei pecunia possideri existimat. (C.1 q.3 d.p.c.15) ¶ De secunda questione et tertia quid sacri canones diffiniant, auctoritatibus hinc inde in medium deductis patefactum est. (QUAESTIO 4) (C.1 q.4 d.a.c.1) ¶ Nunc ergo de quarta questione est pertractandum, an paternum crimen huic inputetur, quod eo ignorante constat admissum? Quod ignorantia hunc excuset, multorum auctoritatibus probatur. Ait enim Augustinus: (C.1 q.4 c.1) ALIENUM CRIMEN NESCIENTEM NON MACULAT. Nullius crimen maculat nescientem. (C.1 q.4 c.2) Item. Quis locus innocentie relinquitur, si alienum crimen maculet nescientem? (C.1 q.4 c.3) Item in Affricano concilio legitur. DE INFANTIBUS, QUI AB HERETICIS BAPTIZANTUR. Placuit de infantibus, qui ab hereticis baptizantur, eque suo hoc iudicio fecerunt, cum ad ecclesiam Dei salubri 
iuxta illud Africani concilii ad suscipiendum clericatus offitium non eos impediat nomen erroris. (C.1 q.4 c.10) Item sicut Augustinus scribit ad Auxilium episcopum: “Non inputantur filiis peccata parentum, quae post eorum nativitatem a parentibus committuntur; nec pro peccatis parentum spirituali pena filii sunt plectendi.” (C.1 q.4 d.p.c.) ¶ Offitio autem vel beneficio ecclesiae privari, spiritualis pena est: non igitur hanc ex patris peccato promeretur filius. Item si excusatur, qui ignoranter a symoniaco ordinatur, ut supra in capitulo Urbani legitur, et iste excusandus est, qui per ignorantiam symoniace ordinatur. Sed obicitur illud Gregorii: (C.1 q.4 c.11) DE ECCLESIA, QUAE PACTIONE CONSECRATUR. Ecclesia, quae pactione consecrata fuerit, potius execrata quam consecrata dici debet. (C.1 q.4 d.p.c.) ¶ Item peccato civium thesauri Iericho anathematizati leguntur. Unde Achor, qui regulam auream et quaedam alia pretiosa furatus est, de anathemate dicitur tulisse. § 1 Item peccato Amalechitarum animalia eorum iussa sunt interfici, quibus quia Saul pepercit, audivit a Samuele: “Nescis, quia peccatum ariolandi est repugnare, et quasi scelus ydololatrie nolle acquiescere?” § 2 Item peccato Egyptiorum possessiones eorum grandini tradite, iumenta et primogenita eorum morte consumpta sunt. § 3 Item peccato Israelitarum archa Domini Phylisteis tradita est. Si ergo quae sensu carent, ut ecclesia, altare, archa Domini, lapides Iericho, vel execrantur, vel peccatoribus 
quoque plebis electi eorum sepe sunt inpediti, et tandem cum eis prophete ducti sunt captivi. § 7 His ita respondetur. Insensibilia et irrationabilia peccato hominum vel execrantur, vel anathematizantur, vel morte perduntur, non participatione peccati, sed causa sacramenti, vel detestatione peccati, vel flagello delinquentium. Causa sacramenti, ut thesauri Iericho et animalia Amalechitarum. Iericho enim luna interpretatur, et significat istum mundum. Amalechite interpretantur lingentes sanguinem, et significant cupidos, et avaros, et demones. Israelite interpretantur viri videntes Deum, significant multitudinem sanctorum. lapides ergo et thesauri Iericho anathematizantur, animalia Amalechitarum interfici iubentur ad examinandam cupiditatem huius mundi thesauri, qui per lapides et thesauros Iericho designantur, irrationabiles quoque viciorum motus, qui per animalia Amalechitarum intelliguntur, non debent transire in sortem sanctorum. Animalia vero Egyptiorum, et possessiones eorum, et primogenita, grandine et morte consumpta sunt, ut in illis punirentur, quorum felicitate letabantur, et ut daretur intelligi, quod mundus peribit et substantia eius. Sed et terra Israelitarum in salsuginem versa est, et segetibus eorum imbres adversi sunt, animalia eorum sterilitate et morbo confecta sunt, ut auctorem suum, quem per beneficia cognoscere noluerunt, saltim inter suplicia 
peccata feriantur, sicut Achor sorte deprehensus lapidibus obrutus est. § 9 Sic et navicula Ione periclitatur, ut fugitivus sorte deprehensus, fluctibus inmergeretur. Aliquando pro meritis prelatorum depravatur vita subditorum, ut prelatis suis subditi faventes ad malum cum eis simul corruant, sicut filii Israel, diu portantes peccata sacerdotum, tandem cum eis ceciderunt in manibus hostium. Item David populum numeravit, quo peccato gladius Domini desevit in populum. “Sed in lata gente gloria regis est, in diminutione plebis contricio principis.” Qui ergo de numerositate sue gentis superbivit, iure in eius diminutione punitus est. § 10 Item parvulos Sodomitarum non excusavit ignorantia, quin pro paterno scelere celesti igne consumerentur; sed hoc igne pena illis diminuta est, quibus successio paterni sceleris est adempta. Pariter etiam demonstratum est, peccatis parentum parvulos aliquando corporaliter flagellari. Illud idem intelligendum est de parvulis, qui peccato Datan et Abiron vivi descenderunt ad inferos. § 1 Item Cam peccante filios eius Canaam maledicitur; Iezi delinquente lepra transmittitur ad posteros. Iudeis clamantibus: “Sanguis eius super nos et super filios nostros,” reliquie eorum pene mortis “Christi” addicte sunt. Achab quoque peccante posteri eius regni solium amiserunt, et qui de eius semine in regno Iude nati sunt, usque ad purgatam labem illius familie a genealogia Domini exclusi sunt. Odium quoque Esau (ut Malachias testatur) transivit ad Ydumeos. Quibus omnibus colligitur, quod ignorantia peccati non excusat aliquem. § 12 Sed his exemplis non probantur teneri peccato aliorum nisi imitatores nequicie eorum. Quicumque enim de semine Esau et ceterorum ad Deum conversi paternam malitiam detestati sunt, non odium, sed Dei clementiam experti sunt. Item ut ait 
ignorantibus pecunia data est. Non ergo potest probari iste reus criminis, cuius non habuit conscientiam. § 1 Notandum quoque est, quod non omnis ignorantia aliquem excusat. Est enim ignorantia alia facti alia iuris. Facti alia, quod non oportuit eum scire, alia, quod oportuit eum scire. Quod non oportuit eum scire, sicut ait Apostolus: “Si quis infidelium vocaverit vos ad cenam, quicquid vobis appositum fuerit comedite, nichil interrogantes. Si quis vobis dixerit, hoc ydolis immolatum est, nolite comedere.” Ecce quod vocatum ad cenam non oportebat scire, carnes sibi appositas ydolis fuisse inmolatas. Quod oportuit eum scire, sicut ignorantia Iudeorum et reliquorum infidelium, qui ea, quae a prophetis de Christo fuerant prenunciata, adhuc ignorant esse conpleta, unde a Iudeis adhuc expectatur venturus. Hec neminem excusat. § 2 Item ignorantia iuris alia naturalis, alia civilis. Naturalis omnibus adultis dampnabilis est; ius vero civile aliis permittitur ignorare, aliis non. (QUAESTIO 5) (C.1 q.5 d.a.c.1) ¶ Quod vero quinto loco queritur, an liceat ei esse in ecclesia, vel fungi ordinatione, quam paterna pecunia est assecutus, auctoritate diffinitur Urbani, qui scribens de symoniacis ait inter cetera: 
permittantur, nisi forte eiusmodi ecclesia sit, ut ibi primum locum debeant obtinere. Primum enim, vel singularem, vel prepositure locum in emptis ecclesiis eos habere non patimur. (C.1 q.5 d.p.c.2) ¶ Ex hac itaque auctoritate colligitur, quod ignorantia tales excusat a reatu criminis, ut supra dictum est, non a fructu emptionis, cum in ecclesiis, quas parentum pecunia adepti sunt, non nisi postquam eas omnino dimiserint et ex misericordia ibidem eis esse conceditur. In quo patet, quod etsi illis ignorantibus symonie peccatum sit admissum fructum tamen paterne emptionis reportare non possunt. Quod vero a crimine excusentur, hinc patet, quia pro hoc facto a sacris ordinibus non removentur. Si enim illius criminis participes essent, ad sacros ordines conscendere non possent. Illud idem intelligendum est de eo, qui per pecuniam est adeptus sacerdotii dignitatem, non episcopo, sed cuidam ex principibus eius datam; utroque tamen, ordinatore videlicet et ordinato, hoc ignorante. Urbanus II scribit Alberto Metensi episcopo: (C.1 q.5 c.3) DE QUODAM, PRO QUO INCURIA PARENTUM PECUNIAM DEDIT NON EPISCOPO, SED UNI PRINCIPUM EIUS. Presentium portitorem, quem parentum incuria, per pecuniam non episcopo, sed cuidam principum eius datam, invitum sacerdotii dignitatem obtinuisse significasti, licet sancti canones deponendum esse testentur, quia tamen, culpam istam nesciens et coactus commisit, et quia ab eodem ordine ut deponeretur suplicavit ultroneus, ex consideratione discretionis (quae mater est omnium 
(QUAESTIO 6) (C.1 q.6 d.a.c.1) ¶ Quid vero de his fieri debeat, qui ignoranter a symoniacis ordinati sunt (quod sexto loco quesitum est), supra, in capitulo videlicet Urbani, quod sic incipit: “Si qui a symoniacis non symoniace ordinati sunt” requiratur. Nunc autem de illis queritur, qui non pro ordinatione pecunias offerunt, sed pro electione, ut vel decretum electionis fiat, vel ut subscriptione confirmetur, vel ut electioni non resistatur, aliquibus premia largiuntur, an eorum electio viciosa sit iudicanda. Non enim videntur Spiritus sancti donum emere qui non pro consecratione, sed pro electione munera largiuntur, cum nullius spiritualis gratie aliquos faciat electio participes. Sed sicut ecclesiasticarum rerum emptores symoniaci iudicantur, quia ecclesiasticis offitiis ita adiuncte sunt, ut alterum sine altero alicui non proveniat, ita, quia per electionem venitur ad consecrationem, perinde symoniacus habetur, qui pro electione premia largitur, ac si pro consecratione munera dedisset. Unde Simacus scribit Cesario episcopo: (C.1 q.6 c.1) NEC TIMORE, NEC PREMIIS, NEC POTENTUM SUFFRAGIO EPISCOPI SUBSCRIBATUR ELECTIONI. Si quis autem episcopatum desiderat, data pecunia potentes personas minime suffragatrices sibi adhibeat, nec ad decretum sibi faciendum clericos, vel cives ad 
dispositionem profana ordinatione promoti sunt, et contra altare atque divinum verbum sacrificia foris falsa et sacrilega offerre conati sunt, eos quoque hac conditione suscipi convenit, cum revertuntur, ut communicent laicis, et satis habeant, quod admittuntur ad pacem, qui hostes pacis extiterint; nec debere eos revertentes ea apud nos ordinationis et honoris arma retinere, quibus contra nos rebellaverunt. (C.1 q.7 c.2) Item ex VII Sinodo. DE HIS, QUI PRO MUNERIBUS ORDINATIONEM FACIUNT, ET QUI REDEUNTES AB HERESI IN SUIS ORDINIBUS RECIPIUNTUR. Si quis omnem traditionem ecclesiasticam scriptam vel non scriptam violat, anathema sit. (§ 1) Omnis episcopus aut presbiter, aut diaconus, convictus quod pro muneribus ordinationem dederit vel acceperit, a sacerdotio cadat. (§ 2) Sed dicunt quidam, quia penitentiam agimus pro peccato, et Deus indulget illud; ita et ego dico, quia omnem penitentiam recipit Deus, et indulget per penitentiam peccata, quae iam facta sunt. Novi enim, quod David fornicatorem et homicidam per penitentiam receperit Deus, et dixerit de eo: “Inveni virum secundum cor meum.” Novi rursum eundem audientem a Deo: “Non edificabis mihi domum, quia vir sanguinum es.” Scio Manasse per confessionem dimissam inpietatem suam. Scio meretrices et telonarios per penitentiam receptos nullum tamen horum, qui ante baptismum peccavit, sacerdotibus connumeratum. Scio quosdam, dum essent in mundo, in multa fornicatione mansisse, monachos vero factos quasi luminaria mundi resplenduisse; nullum tamen ad sacerdotium ascendisse. Quod, etsi raro contigit, nulla tamen lex ecclesiae fuit. Novimus primum peccatricem 
hoc peccato ad sacerdotium provectus est, cognitus degradetur. Item: (§ 4) Ipsum, qui per pecuniam ordinatus est, confiteor, quia per penitentiam recipit Deus. Bonus est in omnibus, et aperta viscera eius omni homini penitenti. Sed quoniam iuxta Apostolum oportet episcopum esse inreprehensibilem, quicumque per pecuniam vel ordinavit aliquem vel ordinatus est, ab omni sacerdotio sit alienus. § 5 Tarasius patriarcha dixit: Quicumque per pecuniam vel ordinant, vel ordinaverunt, vel ordinantur, vel ordinati sunt episcopi, vel presbiteri, vel diaconi, vel quilibet de numero sacerdotali, repellantur omnino a sacerdocio, sicut Symon magus a Petro. Quicumque per pecuniam, dispensationem vel curam sortiti sunt monasteriorum vel ecclesiarum, vel religiosarum domorum, ierocomiorum, seniorum, orphanotrophiorum, cum depositione expellantur a dispensatione illa et cura. Qui post baptismum cadens in fornicationem ordinatus est, si postmodum confessus fuerit, cesset a ministerio; si vero convictus ab aliquo, deponatur omnino. (§ 6) Percussor episcopus, aut presbiter, aut diaconus per se vel per alium aliquem, quasi timeri per hoc volens, deponatur. Item: (§ 7) Qui per seculares potestates ordinatus fuerit aut ecclesiam obtinuerit, deponatur; si vero religiosam domum, expellatur. 
catholicam fidem. (§ 2) Item Tharasius patriarcha dixit: Videtur vobis, ut sedes suas recipiant qui ab heresi revertuntur? (§ 3) Religiosissimi monachi dixerunt: Sicut receperunt universales sinodi sex ab heresi revertentes, ita et nos recipimus. (§ 4) Sancta sinodus dixit: Placet omnibus nobis. Et iussi sunt Basilius episcopus Anchire, et Theodorus episcopus Mirree civitatis, et Theodosius sedere in gradibus suis et sedibus. (§ 5) Item Constantinus episcopus Cypri dixit: Non oportet nos, qui episcopi sumus, indigere doctrina, sed aliorum esse doctores. (§ 6) Item Tharasius episcopus dixit: Malorum doctorum mala doctrina. Ecclesia de malis doctoribus sacerdotes non recipit. (§ 7) Item Iohannes apocrisarius orientalium sedium dixit: Heresis separat omnem hominem ab ecclesia. § 8 Item Tharasius episcopus dixit: Ecce multi canonici libri, et sinodici, et paterni lecti sunt, et ab heresi revertentes docuerunt nos recipere, si alia aliqua causa non est in eis. § 9 Item Petrus apocrisarius papae dixit: Rome exiliatus est Macharius hereticus a sancta sexta sinodo, et quadraginta dierum inducias dedit illi pater noster Benedictus papa, et cottidie mittebat ad eum Bonifatium consiliarium suum, et instruebat eum conmonitoriis verbis ex divina scriptura, et nullatenus voluit emendari. Hoc autem faciebat, ut eum reciperet in suo ordine. § 10 Item Tharasius patriarcha dixit: Quid dicitis de Anatholio? Nonne etiam in quarta sinodo factus est princeps? et ecce ab inpio Dioscoro ordinatus est. Et nos igitur recipiamus eos, qui ab hereticis ordinati sunt, sicut Anatholius receptus est. § 11 Item: Vere vox Dei est, quoniam non moriuntur filii pro patribus, sed unusquisque in suo peccato moritur; et quoniam ordinatio ex Deo est. § 12 Item Tharasius patriarcha dixit: Audivimus mandata paterna. Quid 
sinodus dixit: Hoc manifestum est. § 16 Constantinus episcopus Cipri dixit: Sufficienter ostensum est, quod ab hereticis venientes recipiendi sunt. Si vero quis sponte ad hereticum vadit et accipit ordinationem, non recipiatur. § 17 Item Tharasius patriarcha dixit: Et ego refuto eos, qui ob huiusmodi causam ad fidei subuersionem ordinati sunt, et maxime, cum presentes essent orthodoxi episcopi, a quibus poterant ordinari. Sic est paternus intellectus. Si vero sinodalis consonantia fuerit, et unitas ecclesiarum de orthodoxis, qui presumpserit ab inmundis hereticis ordinari, depositioni subiaceat. Sancta sinodus dixit: Hoc est iustum iudicium. (C.1 q.7 d.p.c.4) ¶ Ex hac auctoritate datur intelligi, quod qui ab unitate catholice fidei in hereticorum societatem transierit, ut de manibus eorum ecclesiastice dignitatis sacramenta percipiat, vel qui contemptis orthodoxis ab hereticis ordinari desideraverit, etsi postea sue abrenuncians heresi ad ecclesiam redierit, offitio tamen accepto fungi non poterit. Auctoritate vero Cipriani prohibentur ab administratione ecclesiastica, qui intra catholicam ecclesiam ordinati ad fidei inpugnationem dilabuntur. Porro symoniaci nec ab hereticis ordinantur ad fidei subuersionem, nec intra ecclesiam catholicam ordinati adversus fidem armantur. Quamvis enim nonnullos per pecuniam ordinent, non tamen fidem inpugnant, nec gratiam Spiritus sancti 
regendarum deessent animarum, concessit de monachis vel de laicis clericos assumi, ita dicens: (C.1 q.7 c.6) PRO TEMPORUM NECESSITATE APOSTOLICE SEDIS DECRETA TEMPERANTUR. Necessaria rerum dispositione constringimur, et apostolice sedis moderamine convenimur sic canonum paternorum decreta librare, ut ea quae presentium necessitas temporum restaurandis ecclesiis relaxanda deposcit, diligenti consideratione (quantum potest fieri) temperemus. (C.1 q.7 d.p.c.6) ¶ Item: “Priscis igitur, etc.” Require supra in tractatu ordinandorum. Item Innocentius papa, cum pro necessitate temporis, ne nimium scandalum esset in ecclesia, ordinatos a Bonoso heretico susciperet, ait in decretis suis: (C.1 q.7 c.7) CESSANTE NECESSITATE, DEBET CESSARE, QUOD URGEBAT. Quod pro remedio ac necessitate temporis statutum est constat primitus non fuisse. Quod ergo necessitas pro remedio reperit, cessante utique necessitate debet cessare pariter quod urgebat, quia alius est ordo legitimus, aliud, quod usurpatio ad presens fieri tempus inpellit. (C.1 q.7 d.p.c.10) ¶ Pro persona: sicut beatus Gregorius scribens Ianuario episcopo ait: (C.1 q.7 c.11) RIGOR CANONUM PRO PERSONA ALIQUANDO RELAXATUR. Tanta nequicia ad meas aures de tua senectute pervenit, ut eam, nisi adhuc humanitus pensaremus, fixa iam maledictione feriremus. (§ 1) Et quidem pene fuerat in te sententia iaculanda; sed quoniam simplicitatem tuam cum senectute novimus, interim tacemus. (C.1 q.7 d.p.c.11) ¶ Pietatis intuitu: sicut de illitteratis 
(C.1 q.7 c.12) CANONUM DECRETA PIETATIS INTUITU NONNUMQUAM RELAXANTUR. Si qui vel propria temeritate vel incuria presidentium tales suscepti sunt, nichil ultra promotionis accipiant, satisque habeant, hoc sibi pro nimia miseratione concessum. (C.1 q.7 d.p.c.12) ¶ Necessitatis intuitu: sicut Ylarius papa, qui, cum de quodam episcopo preter noticiam ordinato metropolitani in utroque grave scandalum fieret, ait in epistola sua: (C.1 q.7 c.13) NECESSITATIS CAUSA QUAEDAM IN ECCLESIA TOLLERANTUR. Quoniam quicquid ab alterutra parte est indicatum omni videmus perversitate confusum, temporum necessitate perspecta hac ratione decrevimus ad veniam pertinere quod gestum est, ut deinceps preter noticiam nullus vel consensum metropolitani ordinetur antistes. (C.1 q.7 c.14) Item Innocentius. Quociens a populis aut a turba peccatur, quia in omnes propter multitudinem vindicari non potest, inultum solet transire. Priora ergo dimittenda dico Dei iudicio, et de reliquo maxima sollicitudine precavenda. (C.1 q.7 d.p.c.16) ¶ Utilitatis intuitu: sicut in Meldensi concilio perhibetur de filiis virginum per vim 
necessitas postulet, vel evidens meritorum prerogativa commendet. (C.1 q.7 d.p.c.17) ¶ Huic Petrus concordans ait: “In veritate conperi, quia non est personarum acceptor Deus, etc.” (§ 1) Pro eventu etiam rei quam in ecclesia tollerantur, sicut Leo ait in decretis suis de laicis subito contra decreta canonum ordinatis episcopis: (C.1 q.7 c.18) LAICIS, QUI CONTRA CANONUM DECRETA AD EPISCOPATUM PROMOVENTUR, EX MISERICORDIA SUSCEPTUM OFFITIUM RELINQUITUR. Exigunt cause ut non solum in tales presules, sed etiam in ordinatores eorum conpetens ultio proferatur. Sed circumstant nos hinc mansuetudo misericordie, hinc censura iusticie, ut credamus quaedam delicta utcumque tolleranda, quaedam vero penitus amputanda. Illos ergo quorum provectio hoc tantum reprehensionis incurrit, quod ex laicis ad episcopale offitium electi sunt locum suum tenere permittimus, non preiudicantes apostolice sedis statutis, nec beatorum Patrum regulas solventes, quia remissio peccati non dat licentiam delinquendi, nec quod potuit aliqua ratione concedi fas erit amplius inpune committi, ne quod ad tempus pia lenitate concessimus iusta post modum ultione plectamus. (C.1 q.7 d.p.c.22) ¶ Ecce, quibus de causis quaedam in ecclesia tollerantur, quae eisdem cessantibus pia severitate vindicantur. Quando autem tolleranda sint, quando resecanda, Gelasius papa distinguit, dicens: (C.1 q.7 c.23) QUANDO IN ECCLESIA ALIQUA SINT TOLLERANDA. Etsi illa nonnumquam sinenda sunt, quae, si ceterorum constat integritas, nocere sola non valent, illa tamen magnopere precavenda sunt, quae recipi sine manifesta 
vel temporum cogit intuitus, vel accelerate provisionis excusat respectus, quanto magis illa nullatenus sunt mutilanda, quae nec ulla necessitas, nec ecclesiastica prorsus extorquet utilitas? Aliquando enim pro necessitate vel ecclesiae utilitate mutilantur et laxantur precepta canonica. (C.1 q.7 d.p.c.23) ¶ (§ 1) Breviter ostendimus, qui revertentes ab heresi in suis ordinibus valeant recipi, vel qui non. Nunc autem queritur de his, qui ab hereticis ordinati sunt, si ad unitatem catholice matris ecclesiae ab heresi redierint, utrum in eodem ordine iterum valeant ordinari? “Semel enim consecratus” (ut ait beatus Gregorius) “iterum consecrari non debet”. (§ 2) Item sacramenta, quae ab hereticis in forma ecclesiae ministrantur (sicut Augustinus testatur) reiterari non debent, ne non homini, sed sacramento videatur iniuria fieri. (§ 3) Sed illud Gregorii de his intelligitur, qui consecrationem sacerdotalem vel episcopalem acceperunt, qui aut per manus inpositionem, cum ad ecclesiam redeunt, effectum sue unctionis accipiunt, aut ab eius amministratione perpetuo cessare iubentur. Similiter illud Augustini de eadem mistica unctione et de sacramento baptismatis intelligitur. (§ 4) Sunt autem in ecclesia alii ordines, qui sine sacramentali unctione, sola episcopi benedictione, cum quadam vasorum vel indumentorum distributione prestantur; ut sunt Levite et ceteri infra eos 
auctoritate firmati Damasi papae testimonio roborati qui ait: “Reiterari oportere quod male actum est”, Daibertum, ab hereticis corpore et spiritu digressum atque utilitati ecclesiae pro viribus insudantem, ex integro (ecclesiae necessitate ingruente) diaconem constituimus. Quod non reiterationem existimari censemus, sed tantum integram diaconii dationem, quoniam quidem, ut prediximus, qui nichil habuit nichil dare potuit. C.1 q.7 d.p.c.27) ¶ His breviter premissis ad ea veniamus, quae ecclesia severitate discipline parata est ulcisci, ostendentes, quibus accusantibus vel testificantibus quilibet sint convincendi; quo iudice quisque debeat dampnari vel absolvi; si causa viciata fuerit, quo remedio possit sublevari; si accusatores defecerint, an reus sit cogendus ad purgationem. Et ut facilius pateat quod dicturi sumus, exemplum ponatur sub oculis, in quo auctoritates hinc inde controversantes distinguantur, et quid sanctorum patrum sentiat auctoritas liquido intimetur. 
(CAUSA 2) (C.2) ¶ Quidam episcopus de lapsu carnis a laico impetitur. Duo monachi, unus subdiaconus et duo levite adversus ipsum testimonium ferunt. A metropolitano suo sentit se pregravari; in ipsa ventilatione cause tres ex testibus deficiunt sive promissione decepti, sive canonica examinatione reprobati. Expoliatur tamen episcopus, quia crimen eius notorium erat. Hic PRIMUM queritur, an in manifestis iudiciarius ordo sit requirendus? SECUNDO, an expoliatus ab aliquo sit iudicandus? TERTIO, qua pena sint feriendi qui in accusatione vel testificatione defecerint? QUARTO, si duorum testimonio sit condempnandus? QUINTO, si deficientibus accusatoribus sit cogendus ad purgationem? SEXTO, si remedium sit dandum ei, qui causa dilationis vocem appellationis exhibuerit? SEPTIMO, si laici, monachi vel quilibet inferiorum ordinum in accusatione maiorum sint audiendi? OCTAVO, quomodo debeat fieri accusatio, an in scriptis, an sine scripto? (QUAESTIO 1) (C.2 q.1 d.a.c.1) ¶ Quod autem nullus sine iudiciario ordine dampnari valeat, multis auctoritatibus probatur. De eo namque ait Augustinus. 
DE EODEM. Iudex criminosum discutiens non ante sententiam proferat, quam aut reum ipse se confiteatur aut per innocentes testes convincatur. (C.2 q.1 d.p.c.2) ¶ Hoc idem testatur Augustinus et eisdem verbis. (C.2 q.1 c.3) Item Gregorius. DE EODEM. Sicut sine iudicio quemquam nolumus condempnari, ita quae iuste diffinita sunt nulla patimur excusatione differri. (C.2 q.1 c.4) Item Eleuterius episcopus. DE EODEM. Nichil contra quemlibet accusatum absque legitimo et idoneo accusatore fiat. Nam et Dominus noster Iesus Christus Iudam furem esse sciebat, sed quia non est accusatus, ideo non est eiectus. (C.2 q.1 c.5) Item Felix papa. DE EODEM. Primates accusatum discutientes episcopum non ante sententiam proferant dampnationis, quam aut reum se 2 Iudex – 4 convincatur Ps.-Adrianus I, Capitula Angilramni 1bis, ed. Schon, MGH Studien und Texte 39.152; ed. Hinschius, 766. *Anselmus 3.89za (Constantinus), ed. Thaner, 166; Panormia 4.111 (Iulius); Polyc. 5.5.17 (Adrianus); Coll. 3 libr. 2.32.23 (Adrianus), ed. Motta, 1.443.2-3. 5 Augustinus *Anselmus 3.77 (Augustinus), ed Thaner, 154. Huic non ascribitur ante collectionem Anselmi. 9 Sicut – 10 differri Gregorius I, Registrum 9.4 (JE 1528), ed. Norberg, CCSL 140A.566.31- 33; ed. Ewald, MGH Epp. 2.43.24-25. *Anselmus 3.85, ed. Thaner, 156; Polyc. 5.4.12; Coll. 3 libr. 2.33.12, ed. Motta, 1.509.2-4 13 Nichil – 16 eiectus Ps.-Eleutherius (JK †68; J3 †123) 3 (ed. Hinschius, 126). *Anselmus 3.64, ed. Thaner, 147; Ivo, Decretum 2.124; Coll. Trip. 2.42.1; Panormia 4.115; Polyc. 5.1.9; Coll. in 3 libr. 2.32.54, ed. Motta, 1.453.2-5. 
ipse confiteatur aut per innocentes et canonice examinatos regulariter testes convincatur. Aliter irritam esse censemus et iniustam episcoporum dampnationem et idcirco sinodo retractandam, ita ut obpressis ab omnibus in cunctis causis subveniatur. (C.2 q.1 d.p.c.5)¶ Idem decernit Zepherinus papa. (C.2 q.1 c.7) Item Gregorius Iohanni defensori. IUDICIUM NISI RATIONABILITER HABITUM NON SERVETUR. Quod quidam frater (§ 3) de falsis se capitulis accusatum neque aliquid ordinabiliter factum, set iniuste se asserit condempnatum, diligenter querendum est primo, si iudicium ordinabiliter est habitum, si alii accusatores, alii testes fuerunt, deinde causarum qualitas si digna exilio vel 6 Zepherinus Ps.-Zepherinus (JK †xx; J3 †xx) 2 (ed. Hinschius, 131). *Anselmus 3.66 (Zephyrinus), ed. Thaner, 148. 10 Quod – 290: 12 revocetur Gregorius I, Registrum 13.46 (JE 1912), ed. Norberg, CCSL 140A.1054.42-57; ed. Ewald, MGH Epp. 2.411.13-24 (13.47). Anselmus 3.90 (Inprimis requirendum-sententia mereatur), ed. Thaner, 168-172; Ivo, Decretum 6.343; Panormia 4.82; Coll. Trip. 1.57(55).79; Polyc. 5.1.35 (Quia igitur Stephanus-penitentie temperandus); Coll. 3 libr. 2.32.44, ed. Motta, 447-448 (Quia igitur Stephanus-penitentie temperandus). Aa Bc Fd P Sg Gw Bi Bm Mv Py Sb 10 Quod [BrBnGcGrHlInKsMaMfMtPbSaWa 1 ipse] ipsum Aa et] aut BcP 2 convincatur] convincantur Fdac 
depositione fuit, si eo presente sub iureiurando testimonium contra eum dictum est, si scriptis actum est, si ipse licentiam respondendi ac defendendi se habuit. Set et de personis accusantium ac testificantium subtiliter querendum est, cuius conditionis sint cuiusve opinionis, et ne inopes sint, ne forte aliquas contra prefatum pastorem inimicitias habuissent, utrum testimonium ex auditu dixerint, aut certe specialiter se scire testati sunt; si scriptis iudicatum est et partibus presentibus sententia recitata est. Quod si forte hec solempniter acta non sunt, neque causa probata est, quae exilio vel depositione digna sit, in ecclesiam suam modis omnibus revocetur. (C.2 q.1 c.11) Item de libro institutionum. ANTEQUAM CAUSA PROBETUR, ALIQUIS EXCOMMUNICARI NON DEBET. Nemo episcopus, nemo presbiter excommunicet aliquem, antequam causa probetur, propter quam ecclesiastici canones hoc fieri iubent. Si quis autem adversus eam excommunicaverit aliquem, ille, qui excommunicatus est, maioris sacerdotis auctoritate ad gratiam sanctae communionis redeat. Is autem, qui non 16 Nemo – 291: 3 patiatur Epitome Iuliani const. 115.15 (441), ed. Haenel, 151. Ivo, Decretum 5.371 et 14.21 et 14.42; *Coll. Trip. 3.9.22. Aa Bc Fd P Sg Gw Bi Bm Br Mv Py Sb 12 revocetur BrBnGcGrHlInKsMaMfMtPbSaBr] qualitas examinanda Aapc AdBaBipcBmCdCkDiErGcHlInKaKbMcMdMmpcMzpcPkSaSbSfWa : examinanda est causarum qualitas Py : examinanda causarum qualitas Br 1 fuit] fuerit Fdpc BiBnBrDoGcGrHlInKsLdMaMcMfMtPbSaSbVaWa 1471Fr. presente] presente qui Mcaccusatus est 1471 AdBbBmBnBpDoErGcGeGgHlKs:LdMaMcMmMtPbTxVaVrWa Rom.: presente qui accusatur BaBrPk 3 habuit] habuerit AaacSg BnBrDoGcGeHlInKsLdMaMcMtMvPbSaWa 1471Fr. Pan. et om. DoInHlKsacMaMcPbWa, incl. GcMfMtVa 1471 5 conditionis – 
legitime excommunicaverit, in tantum abstineat tempus, quantum maiori sacerdoti visum fuerit, ut quod iniuste fecit ipse iuste patiatur. (C.2 q.1 c.12) Item Augustinus in epistola ad clerum et universalem plebem Yponiensem. INCERTA ET DUBIA IUDICARI NON POSSUNT. Nomen presbiteri propterea non ausus sum de numero collegarum eius vel subprimere vel delere, ne divine potestati, sub cuius examine causa adhuc pendet, facere viderer iniuriam, si illius iudicium meo vellem iudicio prevenire. Quod nec in negotiis secularibus iudices faciunt, quando ad maiorem potestatem dubitatio defertur, ut pendente relatione aliquid audeant commutare.In episcoporum quoque concilio constitutum est, nullum clericum, qui nondum convictus est, suspendi a communione debere, nisi ad causam suam examinandam se non presentaverit. (C.2 q.1 d.p.c.14)¶His omnibus auctoritatibus datur intelligi, quod nullus est condempnandus, nisi iudicio ordinabiliter habito aut convincatur,aut reum ipse se confiteatur. Verum hec de illis intelligenda sunt, quorum crimina sunt occulta; ceterum quae manifesta sunt iudiciarium ordinem non requirunt. Unde Ambrosius. 
(C.2 q.1 c.15) SINE ACCUSATIONE MANIFESTA IUDICANTUR. Manifesta accusatione non indigent. (C.2 q.1 c.16) Item Nicolaus papa Carolo regi. DE EODEM. quae Lotharius rex nepos vester fecit accusatione non indigent. Manifesta enim sunt opera eius. (C.2 q.1 d.p.c.16) ¶ In manifestis enim calliditate accusantium reus non opprimitur, nec tergiversatione propria crimen celatur, cum culpa sua sponte se oculis omnium ingerat, atque ideo in talibus iudiciarius ordo non requiritur, qui ideo tantum institutus est, ut nec innocentia insidiis pateret adversantium, nec culpa delinquentis sententiam effugeret iusti examinis. (C.2 q.1 d.p.c.17) Set sciendum est, quod eorum, quae manifesta sunt, alia sunt nota iudici et incognita aliis. Alia sunt manifesta aliis et occulta iudici. Quaedam vero sunt nota iudici et aliis. quae iudici tantum nota sunt, sine examinatione feriri non possunt, quia, dum accusatoris persona assumitur, iudiciaria potestas amittitur. In una enim eademque causa nullus simul potest esse accusator et iudex. Unde Augustinus in omelis de penitentia. 3 Manifesta – indigent Ivo Carnotensis, Ep. 57, ed. PL 162.87B, Commentarium Ambrosiatri in Epistolam ad Corinthios primam summatim reddens (Ambrosius). Cf. Ambrosiaster, Commentarius in Epistolas Paulinas xx, ed. Vogels, Bulhart et Hanslik, CSEL 81.xx.xx-xx; Cf. Anselmus 12.34 rubrica (xxx fol. 212v xxxx (Nicolaus). 6 quae – 7 eius Summatim reddens Nicolaus II, Ep. 51 ( JE 2884; J3 xxx; RI xxxxx), ed. Perels, MGH Epp. 6.334-338; Cf. *Anselmus 12.34; Coll. 3 libr. 2.32.165, ed. 
(C.2 q.1 c.18) QUANDO ALIQUI SINT CORRIGENDI, QUANDO TOLERANDI. Multi corriguntur, ut Petrus. Multi tollerantur, ut Iudas. Multi nesciuntur, “donec veniat Dominus, qui illuminabit abscondita tenebrarum”. Et infra: (§ 1) Nos vero a communione quemquam prohibere non possumus (quamvis hec prohibitio nondum sit mortalis, set medicinalis) nisi aut sponte confessum aut in aliquo sive seculari sive ecclesiastico iudicio nominatum atque convictum. Quis enim sibi utrumque audet assumere, ut cuiquam ipse sit et accusator et iudex? Huiusmodi regulam etiam Paulus apostolus in epistola ad Corinthios breviter insinuasse intelligitur, cum quibusdam commemoratis criminibus ecclesiasticis formam ad omnia similia ex quibusdam daret. Ait enim: “Scripsi vobis in epistola ne commisceamini fornicariis huius mundi aut avaris aut raptoribus aut idolis servientibus. Alioquin debueratis de hoc mundo exire.” Non enim possunt homines in hoc mundo manentes nisi cum talibus vivere nec eos possunt lucrifacere Christo, si eorum colloquium convictumque vitaverint. Unde et Dominus cum publicanis et peccatoribus comedens, “Non est, inquit, necessarius sanis medicus, set male habentibus. Non enim veni vocare iustos sed peccatores.” Et ideo sequitur apostolus et adiungit: “Nunc autem scripsi vobis non commisceri, si quis frater nominatur aut 
aut ebriosus aut rapax, cum huiusmodi nec cibum sumere. Quo enim michi de his, qui foris sunt, iudicare? Nonne de his, qui intus sunt, vos iudicatis? De his autem, qui foris sunt, iudicabit Deus. Auferte malum a vobis ipsis.” Quibus verbis satis ostendit, non temere et quomodolibet, set per iudicium auferendos esse malos ab ecclesiae communione, ut, si per iudicium auferri non possunt, tollerentur potius, ne perverse malos evitando ab ecclesia ipse discedens eos, quos fugere videtur, vincat ad gehennam. Quia et ad hoc nobis in scripturis sunt exempla proposita, velut in messe ut palea sufferatur usque ad ultimum ventilabrum vel intra illa retia, ubi pisces boni cum malis usque ad segregationem, quae futura est in litore, id est in fine seculi, equo animo tolerentur. (§ 2) Non enim contrarium est huic loco illud, quod dicit apostolus: “Tu, quis es, qui iudicas servum alienum? Suo domino stat aut cadit.” Noluit enim hominem ab homine iudicari ex arbitrio suspicionis vel etiam extraordinario usurpato iudicio, set potius ex lege Dei secundum ordinem ecclesiae sive ultro confessum sive accusatum atque convictum. Alioquin illud cur dixit: “Si quis frater nominatur aut fornicator aut ydolis serviens etc,” nisi quia eam nominationem vult intelligi, quae fit in quemquam, cum sententia ordine iudiciario atque integritate profertur? Nam si nominatio sufficit, multi dampnandi sunt innocentes, quia sepe falso in quoquam crimine nominantur. (§ 3) Non ergo illi, quos monemus agere penitentiam, querant sibi comites ad supplicia nec gaudeant, quia plures inveniunt sibi similes. Nam non propterea minus ardebunt, quia cum multis ardebunt. 16 Tu – 17 cadit Rom. 14:4. 21 Si – 22 serviens Aa Bc Fd P Sg Gw Bi Bm Mv Py Sb 30 ardebunt2 Bm] 2 Quo BcPac Ans.A53 : quo t// Ppc : quid AaSg BipcPy Fr. P976 : quod 
(C.2 q.1 c.19) Idem in eodem. PECCATUM, QUOD IUDICI TANTUM NOTUM EST, AB EO DAMPNARI NON VALET. “Si peccaverit in te frater tuus, corripe eum inter te et ipsum solum.” Quare? Quia in te peccavit. Quid est: “In te peccavit?” Tu scis quia peccavit. Quia enim secretum fuit, quando peccavit in te, secretum quere, cum corrigis quod peccavit. Nam si solus nosti, quia peccavit in te, et eum vis coram omnibus arguere, non eris corrector, set proditor. Attende quemadmodum iustus Ioseph tanto flagitio, quod de uxore fuerat suspicatus, tanta benignitate pepercit, antequam sciret unde illa conceperat, quam gravidam senserat et se ad illam non accessisse noverat. Restabat igitur certa adulterii suspicio, et tamen, quia ipse non noverat, quod dicit evangelium? “Ioseph autem, cum esset iustus et nollet eam divulgare, voluit occulte dimittere eam”. (§ 1) Ergo ipsa corripienda sunt coram omnibus, quae peccantur coram omnibus. Ipsa corripienda sunt secretius, quae peccantur secretius. Distribuite tempora et concordet scriptura. Sic agamus et sic agendum est, non solum quando in nos peccatur, set etiam quando peccatur ab aliquo, ut ab altero nesciatur. (§ 2) Nescio quem homicidam noverit episcopus et nemo alius illum novit. Ego volo illum publice corripere 
et tu queris inscribere? Prorsus nec prodo nec negligo. Corripio in secreto. Pono ante oculos Dei iudicium. Terreo cruentam conscientiam. Persuadeo penitentiam. Hac karitate prediti esse debemus. Unde aliquando homines reprehendunt nos, quod quasi non reprehendamus aut putant nos scire, quod nescimus, aut putant nos tacere, si scimus. Forte quod scis et ego scio. Non coram te corripio, quia curare volo non accusare. (§ 3) Sunt homines adulteri in domibus suis, in secreto peccant, aliquando nobis ab uxoribus suis plerumque zelantibus, aliquando maritorum salutem querentibus produntur. Nos non prodimus, set in secreto arguimus. Ubi contingit malum ibi moriatur. Non tamen vulnus illud negligimus ante omnia ostendentes homini in tali peccato constituto sauciatamque gerenti conscientiam illud vulnus esse mortiferum. (C.2 q.1 d.p.c.19) ¶ Quando vero crimen est notum aliis et non iudici, nec tunc sine examinatione feriendum est, quia in crimen sibi occultum iudex sententiam ferre non debet. Unde Evaristus papa ait. (C.2 q.1 c.20) SENTENTIA NON EST PRECIPITANTER FERENDA. Deus omnipotens, ut nos a precipitande sententie prolatione conpesceret, cum omnia nuda et aperta sint oculis eius, mala tamen Sodome noluit audita iudicare prius, quam manifeste cognosceret quae dicebantur, unde ipse ait: “Descendam et videbo, utrum clamorem, qui 24 Deus – 297: 26 cadit Ps.-Evaristus (JK †21; J3 †43) 11 (ed. Hinschius, 92); *Anselmus 3.63, ed. Thaner, 146-147; Panormia 4.116; Polycarpus 7.1.29?; Coll. 3 libr. 2.33.2. ed. Motta, xx. Deus – 297: 7 essemus Ivo, Decr. 5.240b et 6.312b; Coll. Trip. 1.3.5. Deus – 297: 12 
venit ad me, opere conpleverint, an non est ita, ut sciam.” Deus omnipotens, cui nichil est absconditum, sed omnia ei manifesta sunt antequam fiant, non ideo hec et alia multa (quae ob prolixitatem capitulo non inseruimus) per se inquirere dignatus est, <non> quod ea ignoraret, sed ut nobis exemplum daret, ne precipites in discutiendis et iudicandis negotiis essemus et ne mala proximorum prius quisquam presumat credere quam probare. Cuius exemplo monemur, ne ad proferendam sententiam umquam precipites simus aut temere indiligenterque indiscussa quoquo modo iudicemus dicente veritatis voce: “Nolite iudicare, ut non iudicemini: in quo enim iudicio iudicaveritis iudicabimini,” et reliqua. Mala vero audita nullum moveant nec passim dicta absque certa probatione quisquam umquam credat, set ante audita diligenter inquirat, nec precipitanter quid aliquis agat. Si enim Deus omnium cognitor Sodomorum mala, quorum clamor ad celum usque pervenerat, omnia sciens prius, nec credere, nec iudicare voluit, quam ipse ea cum fidelibus testibus diligenter investigans, quae audierat, opere conprobaret, nos qui sumus homines et peccatores, quibus incognita sunt occulta iudicia Dei, hec precaventes, nullum ante iustam veramque probationem iudicare aut dampnare debemus, manifeste Paulo apostolo dicente: “Tu, quis es, qui iudicas alienum servum? suo enim domino stat aut cadit”. 
correctionem sine examinatione dampnandus est, si incorrigibilis extiterit. In hoc itaque ultimo casu intelligenda est auctoritas illa Ambrosii et Nicolai: “Manifesta accusatione non indigent”. Fornicator enim ille, in quem sine examinatione sententia apostolica processerat, publice coram omnibus novercam suam pro uxore habebat. Lotharius quoque, de quo Nicolaus scribit, similiter publice uxorem suam dimiserat et aliam superduxerat. (QUAESTIO 2) (C.2 q.2 d.a.c.1) ¶ Quod autem expoliatus ante iudicem stare non possit, multis auctoritatibus probatur. Ait enim Iohannes papa. (C.2 q.2 c.1) ANTE LITEM CONTESTATAM POSSESSORI CUNCTA SUNT RESTITUENDA. Antiquitus decretum est, ut omnes possessiones, et omnia sibi sublata, atque cunctos fructus ante litem contestatam preceptor vel primas possessori restituat. (C.2 q.2 c.2) Item Nicolaus. DE EODEM. Omnes leges tam ecclesiastice quam vulgares et publice precipiunt, ut omnia sibi ablata restituantur ei, qui suis est rebus expoliatus. (C.2 q.2 c.3) Item Stephanus papa. 3 Ambrosii Cf. C.2 q.1 c. 15, pag. 292: 3. Nicolai Cf. C.2 q.1 c. 16, pag. 292: 6. 7 Nicolaus Cf. C.2 q.1 c. 16, pag. 292: 6. 17 Antiquitus – 19 
NULLUS DEBET ACCUSARI, DUM SUIS REBUS FUERIT EXPOLIATUS. Nullus episcoporum, dum suis fuerit rebus expoliatus debet accusari, priusquam omnia, quae ei ablata sunt quocumque ingenio, legibus redintegrentur: ita ut omnes possessiones, atque omnes fructus ante ceptam accusationem primates et sinodus episcopo, de quo agitur, funditus restituant. (C.2 q.2 c.5) Item Iulius papa. DE EODEM. Nullus potest vocari aut iudicari, antequam omnia sibi ablata et omnia iura ei in integrum restituantur, quia non habet privilegium, quo possit exui iam nudatus. (C.2 q.2 c.6) Item Zepherinus. DE EODEM. Preceptum est ergo in antiquis statutis eiectos atque suis rebus expoliatos ecclesias proprias recipere, et primo sua omnia eis reddi, et demum, si quis eos iuste accusare voluerit, equo periculo facere; iudices esse decernentes episcopos recta sapientes, et in ecclesia convenientes, ubi testes essent singulorum, qui oppressi videbantur, nec prius eos respondere, quam omnia sua eis et ecclesiis eorum legibus integerrime restituantur. 
(QUAESTIO 3) (C.2 q.3 d.a.c.1) ¶ Qua autem pena feriendi sint qui in accusatione deficiunt, canonum censura diffinit. Penam enim illati criminis cum dispendio extimationis excipiet. Unde Gaius papa. (C.2 q.3 c.1) DE HIS, QUI NON PROBANDA OBICIUNT. Si quis circa huiusmodi personas non probanda detulerit, auctoritate huius sanctionis intelligat se iacturam infamie sustinere, ut dampno pudoris et estimationis dispendio discat, sibi aliene verecundie impune insidiari saltim de cetero non licere. (C.2 q.3 c.2) Item Damasus papa. SI ACCUSATOR IN ACCUSATIONE DEFECERIT. Calumpniator, si in accusatione defecerit, talionem recipiat. (C.2 q.3 c.3) Item ex decreto Adriani papae. DE EODEM. Qui non probaverit quod obiecerit, penam, quam ipse intulerit, patiatur. (C.2 q.3 c.4) Item. 7 Si – 11 licere Ps.-Gaius (JK †157; J3 †xx) 4 (ed. Hinschius, 214)-5; *Anselmus 3.45, ed. Thaner, 138; Algerus 2.57 (Si quis-xxx), ed. Kretzschmar, xxx; Panormia 4.63; Polyc. 5.148?; Coll. 3 libr. 2.32.49, ed. Motta, 1.xxx. 14 Calumpniator – 15 recipiat Ps.-Damasus (JK †243; 
DE HIS, QUI FALSIS CRIMINIBUS ALIQUEM INPETUNT. Si quis episcopum aut presbiterum aut diaconem falsis criminibus appetierit et probare non potuerit, nec in fine dandam ei communionem censemus. (C.2 q.3 c. 4a) Item Fabianus papa. DE EODEM. Qui non probaverit quod obiecerit penam quam intulerit ipse patiatur. (C.2 q.3 d.p.c.5) ¶ Set aliud est crimen illatum non posse probare, aliud est aliqua promissione accusationem deserere. Huic enim, qui promissione deceptus accusationem deserit, venia datur. Illi vero, qui crimen illatum probare non valuerit, infamia irrogatur. Unde beatus Gregorius scribit Iohanni Corinthiorum episcopo. (C.2 q.3 c.6) DE EO, QUI PROMISSIONE ILLECTUS ACCUSATIONEM DESERIT. Paulum itaque diaconum quamvis culpa sua vehementer confundat, quod deceptus promissione ab 
accusatione sui episcopi destiterit, tamen hanc ei culpam ignoscamus. (C.2 q.3 c.7) Idem. DE HIS, QUI ACCUSATIONEM DESERUNT, UT ECCLESIASTICOS ORDINES ACCIPIUNT. Euphemium atque Thomam, qui pro deserenda accusatione episcopi sui sacros ordines acceperunt, eisdem ordinibus privatos esse atque ita, sicuti depositi sunt, volumus permanere. (C.2 q.3 d.p.c.7) ¶ (§ 2) Notandum quoque est, quod aliud est, cum aliquem penituerit criminaliter accusasse et inscriptionem fecisse, si ab innocente fuerit absolutus; aliud, si pecuniam a nocente acceperit, ut a probatione eius, quod obiecerat, desistat. Unde in Libro capitularium clxxv capitulo legitur. (C.2 q.3 c.8) DE EO, QUEM PENITET CRIMINALITER ACCUSASSE. Si quem penituerit accussasse criminaliter et inscriptionem fecisse de eo, quod probare non potuerit, si 6 Euphemium – 9 permanere Gregorius I, Registrum 5.57 (JE 1373; J3 xxx), ed. Norberg, CCSL 140A.352.24-26; ed. Ewald, MGH Epp. 1.361.10-12; *Anselmus 3.110, ed. Thaner, 186; Coll. 3 libr. 2.32.159. 18 Si – 303: 5 constitutam Interpretatio Codicis Theodosiani 9.37.1, ed. Mommsen et Meyer, 493.15-19; Lex Romana Visigothorum 9.27.1, ed. Haenel, 198; Ivo, Decr. 16.251a; *Coll. Trip. 3.29.175a. Aa Bc Fd 1 accusatione] acc. quondam P976 sui episcopi] ep. sui P97 destiterit Aa Fr.:st(e?)terit FdacBcac(?): dest. et cupiditatis studio silere contra animam suam potius quam prodere verba consensit P97 tamen] tamen quia pios nos plus esse convenit quam districtos P976 2 ignoscamus AaBcFd:ignoscimus Fr. P976 Fr.: qui accusationes deserentes 4 qui – deserunt Fr.: qui 
ei cum accusato innocente convenerit, invicem se absolvant. Si vero iudex eum, qui accusatus est, criminosum esse cognoverit et inter reum et accusatorem per obreptionem convenerit de colludio, penam excipiat legibus constitutam. (QUAESTIO 5) (C.2 q.5 d.a.c.1) ¶ Deficientibus vero accusatoribus reus non videtur esse cogendus ad purgationem. Sicut enim possessor deficiente actore titulum sue possessionis probare non cogitur, ita qui impetitur ad innocentiam suam purgandam cogendus esse non creditur. Auctoritate quoque Cornelii papae et Triburiensis concilii sacerdotes iurare prohibentur, nisi pro recta fide. Ait enim Cornelius: (C.2 q.5 c.1) IURAMENTUM A SACERDOTIBUS NON EST EXIGENDUM. Sacramentum hactenus a summis sacerdotibus vel reliquis exigi, nisi pro recta fide, minime cognovimus fieri nec sponte eos iurasse repperimus. (C.2 q.5 c.2) Item. Nos, sanctorum sequentes apostolorum et eorum successorum iura firmamus, et sacramenta incauta fieri prohibemus. 
SI PRESBITER CONTRA LAICUM VEL LAICUS CONTRA CLERICUM QUERIMONIAM HABET. Si quis presbiter contra laicum, vel laicus contra presbiterum aliquam habet querimonie controversiam, episcopo precipiente sine personarum acceptione finiatur, laicus per iuramentum (si necesse sit) se expurget; presbiter vero vice iuramenti per sanctam consecrationem interrogetur, quia sacerdotes ex levi causa iurare non debent. Manus, per quam corpus et sanguis Christi conficitur, iuramento polluetur? Absit, cum Dominus in evangelio discipulis suis (quorum vicem nos indigni in sancta gerimus. ecclesia) dicat: “Nolite omnino iurare; sit autem sermo vester: est, est; non, non. Quod autem his habundantius est a malo est”. (C.2 q.5 d.p.c.4) ¶ Verum his auctoritatibus non omnimoda iuramenta prohibentur fieri a sacerdotibus, sed tantum incauta et ea, quae pro qualibet causa temporali iudicio offeruntur. Cum autem populari infamia sacerdotes obprimuntur, tunc ad innocente sue assertionem iuramenta debent offerre. Unde Gregorius papa ait. (C.2 q.5 c.5) SACERDOS A POPULO ACCUSATUS IURAMENTO INNOCENTIAM SUAM AFFIRMET. Presbiter vel quilibet sacerdos si a populo accusatus fuerit, et certi testes inventi non fuerint, qui crimini illato veritatem dicant, iusiurandum in medio faciat, et illum testem proferat de innocente sue puritate, cui nuda et aperta sunt omnia. (C.2 q.5 c.6) Item ex Registro Gregorii ad Iustinum Inperatorem capitulo VII DE LEONE EPISCOPO, QUEM BEATUS GREGORIUS FECIT PURGATIONEM PREBERE. 
nostro sinister rumor asperserat, utrum vera essent districta diutius fecimus inquisitione perquiri, et nullam in eo culpam invenimus de his, quae dicta fuerant. Sed ne quid videretur omissum, quod nostro potuisset cordi remanere ambiguum, ad beati Petri sacratissimum corpus districta eum ex habundanti fecimus sacramenta prebere. Quibus prestitis magna fuimus exultatione gavisi, quod huiuscemodi innocentia eius evidenter enituit. Pro qua re gloria vestra predictum virum cum omni karitate suscipiat, et reverentiam ei, qualem sacerdotem decet exhibeat, nec aliqua cordibus remaneat de his, quae iam sunt purgata, dubietas. Et ita suprascripto vos episcopo devotissime oportet in omnibus adherere, ut congrue decenter quae Deum in eius persona, cuius minister est, videamini honorare. (C.2 q.5 c.7) Item ex eodem ad Brunichildam Reginam Francorum, capitulo CCXXXVII QUOD BEATUS GREGORIUS MENNAM EPISCOPUM IURAMENTO PURGARI FECIT. Mennam vero reverentissimum fratrem et coepiscopum nostrum, postquam ea, quae de eo dicta fuerant, requirentes, in nullo invenimus esse culpabilem, qui insuper ad sacratissimum corpus beati Petri apostoli sub iureiurando satisfaciens, ab his, quae obiecta fuerant eius opinioni, se demonstravit alienum, reverti illum purgatum absolutum quae permisimus, quia, sicut dignum 
(C.2 q.5 c.8) Idem Castorio Notario Ravenne. DE MAXIMO SALONITANO EPISCOPO, UT SACRAMENTO SEMET IPSUM EXPURGET. Quanto a nobis creditur, et necessarias vides causas iniungi, tanto strenuum debes te et sollicitum exhibere. Proinde, si Maximus Salonitanus prestito sacramento firmaverit se symoniaca heresi non teneri, atque de aliis ante corpus sancti Apollinaris tantummodo requisitus, innoxium se esse responderit, et de inobedientia sua (sicut deputavimus) egerit penitenciam, volumus, ut ad consolandum illum epistolam, quam ad eum scripsimus, qua ei et gratiam nostram, et communionem reddidisse signavimus), experientia tua dare debeat; quia sicut in contumacia persistentibus severos esse nos convenit, sic humiliatis et penitentibus locum venie negare non debemus. (C.2 q.5 c.9) Idem Mariniano episcopo Ravenne. DE EODEM. quae de causa Maximi sint agenda, ex epistolis, quas ad vos transmisimus, agnovistis. Sed quia, qualis de hac re fraternitatis vestre voluntas sit magis a presentium latore Castorio cartulario nostro renunciante cognovimus, ideo, si idem Maximus coram vobis et predicto cartulario nostro de symoniaca heresi se sacramento purgaverit atque de aliis ante corpus sancti Apollinaris (ut scripsimus) tantummodo requisitus, liberum se esse responderit, causam ipsius fraternitatis vestre iudicio, de eo, quod excommunicatus missarum solempnia agere presumpserit, committimus, qua debeat penitentia talis culpa purgari. Et ideo quicquid vobis secundum Deum placet securiter disponite, nec aliquid de nobis dubium habeatis. Nam quicquid a vobis hac de causa ordinatum fuerit nos et gratis suscipimus, et libenter admittimus. 
aminiculo pelleretur, et causa mea firmaretur. Scitote me criminari a quodam Basso, et iniuste persequi. Quod audiens Valentinianus Augustus nostra auctoritate sinodum congregari iussit. Et facto concilio, cum magna examinatione satisfaciens omnibus, (licet evadere aliter satis potuissem, suspicionem tamen fugiens,) coram omnibus me purgavi, me scilicet a suspicione et emulatione liberans; sed non aliis, qui noluerint aut sponte hoc non elegerint, faciendi formam dans. (C.2 q.5 c.11) Item Alexander II. Rumaldo Cumano Episcopo DE CAUSA GILLANDI PRESBITERI Super causas Gillandi presbiter tui de morte episcopi sui, predecessoris tui, infamati, in medium consuluimus. Itaque circumstantium fratrum unanimi assensu tue dilectioni referimus, prefatum Gillandum presbiterum ante te representandum, ubi, si certi accusatores defuerint, tunc dictante iusticia sine omni controversia presbiter quaecumque ob hoc iniuste amisit ac sacerdotrium accipiat et integra beneficia. (C.2 q.5 c.12) Item ex concilio Agatensi. DE PURGATIONE CLERICORUM, SI CONVINCI NON POTERUNT. Si legitimi accusatores crimina sacerdotis probare non potuerint, et ipse negaverit, cum septem sociis suis eius 
constitutum esse docetur), quando sive secundum canones, sive ad arbitrium episcopi septem sibi collegas adiungit, et iurat in sacro evangelio coram posito, quod crimen sibi illatum non perpetravit. Et hac satisfactione purgatus secure deinceps suum exequatur offitium. (C.2 q.5 c.16) Item Higmarus Remorum episcopus. DE EODEM. Si mala fama de presbitero exierit, et accusatores ac testes legales defuerint, ne, contra Apostolum, infirmorum corda de mala fama presbiteri percutiantur, et ne vituperetur ministerium nostrum, neve securiores presbiteri existentes licentius in peccatum prolabantur, secundum decreta maiorum cum denominatis sibi vicinis presbiteris, quos scimus se nolle periurare, sacramento famam suam purget. (C.2 q.5 d.p.c.17) ¶ In premissis auctoritatibus subintelligitur, si reus se purgare voluerit, ut sacri canones modum, non necessitatem purgandi accusato inponant, sicut aparet ex fine capituli Sixti papae, et auctoritate Leonis, qui data purgatione ait de se ipso. (C.2 q.5 c.18) DE LEONE QUALITER SEMET IPSUM PURGAVIT. Auditum est fratres karissimi, qualiter mali homines gravia crimina in me confinxerunt. Quamobrem ego Leo pontifex sanctae Romane ecclesiae purifico me in conspectu vestro coram Deo et angelis eius, quia criminosas istas et sceleratas res, quas illi mihi obiciunt, nec perpetravi, nec perpetrare iussi. Hoc autem faciens non legem prescribo ceteris, qua id facere cogantur. (C.2 q.5 d.p.c.18) ¶ Ecce uterque summus pontifex semetipsum purgat, nec tamen ceteris purgandi necessitatem prescribit. Unde datur intelligi, quod 
arbitrio iudicis consistit. Item Leo papa scribens ad Karolum Regem ait. (C.2 q.5 c.19) QUALITER SACERDOTES PURGARI DEBEANT. Omnibus vobis visu aut auditu notum esse non dubitamus, quod sepissime suadente antiquo hoste sacerdotibus crimina diversa obiciantur. Sed qualiter ex eis ab his rationabilis examinatio et satisfactio fiat, licet tempore bone memorie domni genitoris vestri Pipini, sive priscis temporibus a sanctis Patribus et reliquis bone devotionis hominibus sepissime ventilatum fuerit, nos tamen pleniter et aliquid inde finitum reperire minime quivimus. Nostris quippe temporibus id ipsum a sanctis episcopis, et reliquis sacerdotibus, ac ceteris ecclesiastice dignitatis ministris, vestris in regnis, seu in aliis Deo degentibus, nobis quae una cum eis agentibus, sepissime propter multas et nimias reclamationes, quae ex hoc ad nos de diversis partibus venerunt, ventilatum est. Sed qualiter consultu domni et patris nostri Leonis Apostolici, ceterorum quae Romane ecclesiae episcoporum, et reliquorum sacerdotum, sive orientalium et grecorum patriarcharum, et multorum sanctorum episcoporum et sacerdotum, nec non etiam nostrorum episcoporum omnium quae ceterorum sacerdotum ac Levitarum auctoritate et consensu, atque reliquorum fidelium et cunctorum consiliariorum nostrorum consultu diffinitum 
remaneat, cum tribus, aut quinque, vel septem bonis ac vicinis sacerdotibus, exemplo Leonis papae (qui duodecim episcopos in sua purgatione habuit) vel eo amplius, si suo episcopo visum fuerit, aut necesse esse propter tumultum populi perspexerit, et cum aliis bonis et iustis hominibus se sacramento coram populo super quatuor evangelia dato purgatum ecclesiae reddat. Si quis autem scire desiderat, quales testes ad accusationem sacerdotum recipi debeant, et quid de accusatore faciendum sit, pleniter in canonibus reperiri poterit. (C.2 q.5 d.p.c.26) ¶ Illud vero, quod Sixtus et Leo in fine sue purgationis addiderunt, ex eorum exemplo intelligendum est; exemplo enim sue satisfactionis noluerunt prescribere ceteris legem purgandi. (QUAESTIO 4) (C.2 q.4 d.a.c.1) ¶ Quod vero quarto loco querebatur: An duorum testimonio episcopus sit condempnandus? multorum auctoritate probatur. Sicut enim in evangelio Iohannis legitur, ait Christus ad Iudeos: “In lege vestra scriptum est, quoniam duorum hominum testimonium verum est”. Hinc consequenter argumentatur contra eos, dicens: “Si testimonium duorum hominum verum est, quare testimonium meum et patris non accipitis?” Item Paulus in epistola ad Corintios: “In ore duorum vel trium testium stabit omne verbum”. Item in epistola ad Ebreos: “Quis prevaricans legem Moisi, duobus vel tribus testibus convictus, sine miseratione lapidabatur”. (C.2 q.4 c.1) QUOT TESTIBUS QUISQUE CLERICORUM CONVINCI DEBEAT. ITEM EX CONCILIO BRACARENSI II Placuit, ut si quis aliquem clericorum maculatione fornicationis inpetit, secundum preceptum Pauli apostoli 
(C.2 q.4 c.2) QUOT TESTIBUS EPISCOPUS, VEL PRESBITER VEL RELIQUI CLERICI SINT CONVINCENDI. Presul non dampnetur nisi cum lxxii. testibus. Presbiter autem cardinalis nisi in LXIV testibus non deponatur; diaconus cardinalis urbis Rome nisi in XXVII testibus non condempnabitur. Subdiaconus, acolitus, exorcista, lector, hostiarius nisi in septem testibus non condempnabitur. Testes autem et accusatores sine aliqua sint infamia. (C.2 q.4 d.p.c.3) ¶ Sed hoc vel speciali privilegio de clericis Romane ecclesiae intelligitur, vel propter inprobitatem quorumdam, qui, cum non sint spectate vite et scientie, in accusatione ministrorum Dei repente prosiliunt. Quorum vero vita adeo laudabilis est, ut omnibus imitanda apareat, de quorum assertione nulla dubitatio nasci poterit, eorum testimonio duorum vel trium testium quilibet iure convinci et dampnari poterit. (QUAESTIO 6) (C.2 q.6 d.a.c.1) ¶ Sequitur sexta questio, qua queritur: Quo remedio causa viciata sublevetur, et si remedium illud sit dandum ei, qui causa dilationis vocem appellationis exhibuerit? Causa vero viciata remedio appellationis sublevari poterit. Unde Fabianus papa ait. (C.2 q.6 c.1) CAUSE VICIATE REMEDIUM 
iuste terminari, ubi fuerit summorum congregatio congregata (quae per singulos annos fieri solet et debet), iuste et Deo placite coram patriarcha aut primate ecclesiastica et coram patricio secularia iudicentur negotia in commune. Item Sixtus papa omnibus rectoribus ecclesiae scribit, dicens (C.2 q.6 c.4) QUISQUIS PULSATUS FUERIT, APOSTOLICAM SEDEM APPELLET. Si quis vestrum pulsatus fuerit in aliqua adversitate, licenter hanc sanctam et apostolicam sedem appellet, et ad eam quasi ad caput suffugium habeat, ne innocens dampnetur aut ecclesia sua detrimentum patiatur. (C.2 q.6 c.5) Idem Grato episcopo. EPISCOPI GRAVIORIBUS CAUSIS PULSATI APOSTOLICAM SEDEM APPELLENT. Omnes episcopi, qui in aliquibus pulsantur vel criminantur gravioribus causis, quociens necesse fuerit libere apostolicam sedem appellent atque ad eam quasi ad matrem confugiant. (C.2 q.6 c.6) Item Marcellus papa. AD ROMANAM ECCLESIAM AB OMNIBUS APPELLETUR. Ad Romanam ecclesiam omnes episcopi, qui voluerint vel quibus necesse fuerit, quasi ad caput suffugere eamque appellare debent, ut inde accipiant tuitionem atque consecrationem. Quod omnibus minime convenit denegari episcopis; set absque ulla custodia aut excommunicatione vel dampnatione aut expoliatione libere ire concedatur. (C.2 q.6 c.7) Item Victor episcopus. QUI A PROPRIO METROPOLITANO SE GRAVARI PUTAVERIT, MAIOREM SEDEM APPELLET. 
(C.2 q.6 c.8) Item Zepherinus urbis Rome archiepiscopus. AD ROMANAM ECCLESIAM APPELLETUR AB OMNIBUS QUASI AD MATREM. Ad Romanam ecclesiam ab omnibus, maxime tamen ab obpressis, est appellandum et concurrendum quasi ad matrem, ut eius uberibus nutriantur, auctoritate defendantur, suis obpressionibus releventur, quia non potest nec debet mater oblivisci filium suum. (C.2 q.6 c.9) Item Iulius papa. QUOCIENS ALIQUIS APPELLAVERIT, AUDIENTIA SIBI NON DENEGETUR. Placuit, ut a quibuscumque ecclesiasticis iudicibus ad alios iudices ecclesiasticos (ubi est maior auctoritas) provocatum fuerit, audientia non negetur. (C.2 q.6 d.p.c.10) ¶Cum ergo Zepherinus dicat, ab omnibus esse appellandum, maxime tamen ab obpressis, et Marcellus scribat: “Omnes episcopi, qui voluerint vel quibus necesse fuerit, appellare debent:” patet, quod accusato (sive gravetur, sive non) appellationis vox non est deneganda. Quidam tamen ita distinguunt, ut volentes ad consecrandos, necessitatem patientes ad obpressos referant, ut sit sensus: Omnes, qui voluerint a Romana ecclesia consecrationem accipere, et ab aliquibus inpediuntur, eam debent appellare; quibuscumque in suis 
Sed cum Gregorius scribat omnibus per diversas provincias. (C.2 q.6 c.11) DE CAUSA APPELLATIONIS COGNOSCERE NON LICET NISI EI, AD QUEM APPELLATUR. Decreto nostro vestram rogantes karitatem mandamus, ut nichil prius de eo, qui ad sinum sanctae Romane ecclesiae confugerit eiusque inplorat auxilium, decernatur quam ab eiusdem ecclesiae fuerit auctoritate preceptum, quae vices suas ita aliis impertivit ecclesiis, ut in partem sint vocate sollicitudinis, non in plenitudinem potestatis. (§ 1) Si autem (quod non arbitramur) a quoquam secus presumptum fuerit, ab offitio cleri submotus apostolice auctoritatis reus ab omnibus iudicetur, ne lupi, qui sub specie ovium subintraverunt, bestiali sevicia quosque audeant lacerare et quod sibi fieri nolunt aliis inferre presumant. (C.2 q.6 c.12) Item cum Vigilius papa dicat. IUDICIA APPELLANTIUM AB EIS SUNT AUDIENDA, AD QUOS APPELLATUR. Omnium appellantium apostolicam sedem episcoporum iudicia et cuncta maiorum negotia causarum eidem sanctae sedi reservata esse liquet. (C.2 q.6 d.p.c.12) ¶ Item cum Nicolaus episcopus in Remensem archiepiscopum invehatur, qui Rothardum episcopum appellantem apostolicam sedem dampnare ausus est, ita dicens. (C.2 q.6 c.13) DE REMENSI ARCHIEPISCOPO, QUI APPELLANTEM ROMANAM SEDEM IUDICARE AUSUS EST. Arguta tua sapientia, utinam in accepto bono fomite, iudicii materiam depositionis adversus Rothardum assumpsit et ab itinere apostolice sedis removit et continuatim apostolicam sedem appellantem dampnavit et 
debuistis, quibus venerandi canones iudicia totius ecclesiae ad hanc deferri iubent. Et infra. (§ 2) Hec quippe nos in Rothardo idcirco noveris operatos, ut privilegia sedis apostolice, quae male a vobis violata esse videbantur, auctoritate apostolica et canonica patrum deliberatione pristino tandem ingenio et proprio decorentur honore. (C.2 q.6 d.p.c.14) ¶ Patet ergo quod nulli appellanti inducie sunt denegande. Ceterum, si causa frustratorie dilationis appellaverit, a iudice, ad quem provocatum fuerit, condempnabitur. Tempus vero appellationis est ante datam sententiam vel post datam. Quociens enim se pregravari senserit, libere potest appellare. Unde Sixtus papa ait. (C.2 q.6 c.15) QUI GRAVATUR A PROPRIO METROPOLITANO, PRIMATIS AUT UNIVERSALIS ECCLESIAE SEDEM APPELLET. Si quis putaverit se a proprio metropolitano gravari apud primatem dioceseos aut penes universalis apostolice ecclesiae papam iudicetur. (C.2 q.6 c.17) Item Iulius papa. DE EODEM. Ideo huic sanctae sedi prefata privilegia specialiter sunt concessa, ut ab ea omnes obpressi auxilium et iniuste 
Liceat etiam in criminalibus causis appellare, nec vox appellandi denegetur ei, quem in supplicio sententia destinaverit. (C.2 q.6 d.p.c.20) ¶ Quod ante idem affirmat. (C.2 q.6 c.21) ANTE DATAM SENTENTIAM LICET ALICUI APPELLARE. Si quis iudicem adversum sibi senserit, vocem appellationis exhibeat. (C.2 q.6 d.p.c.21) ¶ Post datam vero sententiam qui appellare voluerit, infra quinque dies appellet et infra eosdem a quo provocavit dimissorias accipiat et infra eosdem ad quem appellavit iter arripiat. Unde in Theodosianis legibus sic statutum invenitur. 1 Liceat – 14 destinaverit *Anselmus 2.10, ed. Thaner, 80; Anselmus 3.89g (Adrianus); Coll. Trip. 1.18.9 Si – 18 purget Hincmarus Remensis, Ep. 34 (Joanni ep. Cameracensi), ed. PL 126.254A. Cf. Hincmarus, Capitulare II 23, ed. Pokorny et Stratmann, MGH Capit. episc. 2.60.10-15 et comm., p. 23-24. vituperetur ministerium 2 Cor. 6:3. Auditum – 32 cogantur Conc. Romanum (a. 800), ed. Werminghoff, MGH Conc. 2.1.226.25-227.9, contractum et commutatum, cf. adn. 1. Placuit – 311: 3 accipiat Conc. Bracarense II (a. 52) 8 (ed. Vives, 84). Presul – 16 infamia Ex synodalibus gestis sancti Silvestri papae (JK p. 29; J3 xxx) 2 (ed. Hinschius, 449). Liceat – 35 sublevare Ps.-Fabianus (JK †94) 27 (ed. Hinschius, 168); cf. Cap. Angil. 34, ed. Schon, 136.2-3. Omnis – 12 commune Ps.-Anacletus I (JK †xxx) 16-17 (ed. Hinschius, 74). *Coll. Trip. 1.2.8; cf. Anselmus 2.4-5, ed. Thaner, 76-77. Si – 20 patiatur Anselmus 2.8, ed. Thaner, 78; Coll. Trip. 1.5.2. Ad – 313: 2 concedatur *Anselmus 2.7, ed. Thaner, 77-78. Si – 8 sedem *Anselmus 2.9, ed Thaner, 79; Anselmus 3.88e (Adrian); Coll. Trip. 1.12.4. Ad – 17 suum *Anselmus 2.6 (ed. Thaner, 77). Cf. Dusil, Wissensordnungen, 361. Placuit – 23 negetur Ps.-Julius (JK †196) 12 (ed. Hinschius, 470); cf. Cap. Angilr. 42, ed. Schon, 142.1-3. *Coll. Trip. 1.32.6; Anselmus 3.89p 
(C.2 q.6 c.22) POST DATAM SENTENTIAM INFRA QUOD TEMPUS QUISQUE APPELLARE DEBEAT. Propter superfluam appellatorum licentiam, ne in retractandis vel revocandis sententiis liberum habere arbitrium viderentur et tempora appellationis, et pene constitute sunt, ut quicumque apud iudicem, qui causam eius audivit, appellare, et ad alium iudicem provocare voluerit, infra v dies appellet, et in his ipsis v diebus ad iudicem, ad quem provocaverat sine aliqua dissimulatione perveniat et ipse dies in quo accepit litteras, in his v diebus specialiter computetur. Quod si longius iter fuerit v diebus spatium dierum, quo iter agi possit, computetur. (C.2 q.6 c.24) Item. A QUO APPELLATUR AD QUEM APPELLATUM FUERIT DIMISSORIE LITTERE DIRIGANTUR. Ab eo, a quo appellatum est, ad eum, qui de appellatione cogniturus est, dimissorie littere dirigantur, quae vulgo apostoli appellantur, quarum postulatio et acceptio intra quintum diem ex offitio finienda est . Ista iam superius sub titulo de cautionibus et penis appellationum interpretata sunt. (§ 1) Qui intra statuta tempora dimissorias non postulaverint vel acceperint vel reddiderint, rescriptione ab agendo submoveantur et penam appellationis ferre cogantur. (C.2 q.6 c.25) Item. 
appellaverit, vel si de facto suo confessus, ne abdicatur appellare voluerit, huiusmodi appellationes non recipiantur. (C.2 q.6 c.26) Item. CUM POSSESSOR APPELLAT, DUM EVENTUS CAUSE DUBIUS EST, POSSESSIONIS FRUCTUS SEQUESTRENTUR. Quociens post auditam causam iudicem possessor appellat, fructus possessionis, de qua agitur, dum sequende audientie eventus dubius est, merito sequestrantur. Nam si petitor appellaverit, ab eo hoc non potest postulari, quia non potest sequestrari quod non habet. (§ 1) Si propter predia urbana vel mancipia appellatur, possessiones eorum vel mercedes, vel vectura etiam, si de navi naulo agatur, deponi solent. (C.2 q.6 c.27) Item. INIUSTE APPELLANS OMNIMODO PUNIENDUS EST. Omnimodo puniendus est, quociens iniusta appellatio pronunciatur, sumptus, quos, dum sequeretur, adversarius inpendit, reddere cogatur non simplos, sed quadruplos. (C.2 q.6 d.p.c.27) ¶Premissis auctoritatibus infra quinque dies post datam sententiam cuique appellare permittitur. Quod postea Iustinianus in constitutionibus suis corrigens, infra decem dies appellationis remedium cuique dandum decrevit, dicens. (C.2 q.6 c.28) Imperator Iustinianus Augustus. INFRA DECEM DIES APPELLATIONIS REMEDIUM CONCEDITUR. Anteriorum legum acerbitati plurima remedia inponentes, et maxime hec circa appellationes facientes, et in presenti ad huiusmodi beneficium pervenire duximus esse necessarium. Antiquitati etenim cautum erat, ut si 
duos dies tantummodo licentiam appellationis haberet; sin autem per procuratorem causa ventilata sit, et in triduum proximum eam extendi. Ex rerum autem experientia invenimus hoc satis esse dampnosum; plures enim homines ignaros subtilitatis legum, et putantes in triduum provocationes esse porrigendas in promptum periculum incidisse, et biduo transacto causas perdidisse. Unde necessarium duximus huiusmodi rei conpetenter mederi. Et omnes appellationes sancimus, sive per se, sive per procuratores, seu per defensores, vel curatores et tutores ventilentur, posse intra decem dierum spatium a recitatione sententie numerandum ab his iudicibus, quorum interest, offerri, sive magni sive minores sint (excepta videlicet sublimissima pretoriana prefectura), ut liceat homini intra id spatium plenissime deliberare, sive appellandum ei sit, sive quiescendum; ne timore instante opus appellatorium frequentetur, sed sit omnibus inspectionis copia, quae indiscussos hominum calores potest refrenare. (§ 1) Ad hec sancimus, si quando lis speratur in nostrum inferri consistorium, si forte contigerit inperatoriam maiestatem publicis occupatam causis ex mundanis provisionibus non posse convocare patres, quatinus causa agitetur, non ex hoc litem periclitari. Quod enim vicium est litigantium, si culmen inperatorium occupetur? vel quis tante est auctoritatis, ut nolentem 
dispendiis, ut forsitan totius litis estimatio ad sumptus iudiciales non sufficeret. Ideo quae sancimus, si quando ex Egiptiaco tractu vel adiuncta ei utraque Libia provocatio speratur usque ad decem librarum auri quantitatem, non in hanc regiam urbem eam venire, sed ad prefectum augustalem, qui audiat et causam dirimat vice sacri cognitoris, nulla eis post diffinitivam sententiam appellatio est porrigenda. Simili quae modo quociens in Asiana diocesi vel Pontica tale aliquid emerserit, usque ad predictam quantitatem decem librarum auri appellationes ad viros spectabiles, comites forte, vel proconsules, vel pretores, vel moderatores, quibus specialiter easdem lites peragendas deputavimus, remittantur, quatinus et hi ad similitudinem prefecti augustalis vice sacri cognitoris intercedant et causas sine spe quidem appellationis, Dei tantum et legum timore perferant decidendas. Orientales autem tractus causas appellatione suspensas, et usque ad decem librarum auri quantitatem limitatas, ad virum spectabilem comitem orientis mittere, simili modo audientiam et finem eis inpositurum. Illo videlicet observando, uti viri spectabiles vel alii spectabiles iudices non ad alios eadem spectabilitate decoratos iudices suas transmittant appellationes in litibus, quantecumque sint quantitatis (cum non oporteat ad conpares iudices appellationes referri, sed a minore iudicio in maius tribunal ascendere), sed ad illustrissimam prefecturam illorum appellationes, cuiuscumque sint quantitatis, (ut dictum est) dirigantur, quae una cum viro excelso pro tempore questore eas dirimat utroque offitio subministrante, id est tam ex sacris scriniis more solito quam prefecto pretorio. Ita tamen hec sancimus, ut nec a ducibus vel ab aliis spectabilibus iudicibus (quibus forte et si privati sint, inperialis maiestas causas iniunxerit) 
aliis omnibus, quae in appellationibus statuta sunt vel antiqua prosapia, vel ab auctoritate anteriorum constitutionum, vel a nostra humanitate, intactis illibatis quae custodiendis. (C.2 q.6 d.p.c.31) ¶ Forma vero appellationis hec est: “Ego Adelinus S. Regine ecclesiae minister licet indignus sentiens me pregravari a domino Gvalterio S. Ravennatis ecclesiae archiepiscopo Romanam sedem appello, et apostolos peto”. (§ 1) Si vero post datam sententiamappellare voluerit, hic erit ei modus appellandi: “Ego A. sanctae Regine ecclesiae minister licet indigus contra sententiam domini Gvalterii sanctae Ravennatis ecclesiae archiepiscopi iniuste in me latam pridie Kal. Magi Anno incarnationis Domini MCV feria quarta, Romanam sedem appello, et apostolos peto”. (§ 2) Si autem unus, vel duo pro pluribus appellare voluerint, sic appellabunt: “Ego G. et P. sindici canonicorum Sancte Boloniensis ecclesiae sentientes nos pregravari vel contra sententiam, etc. Romanam sedem appellamus, et apostolos postulamus”. Huiuscemodi appellationes in scriptis fieri debent. (C.2 q.6 d.p.c.32) Notandum vero est, quod quidam iudices sunt, a quibus appellari non oportet. Unde in concilio Milevitano legitur. (C.2 q.6 c.33) A QUIBUS IUDICIBUS PROVOCARI NON LICET. A iudicibus, quos communis consensus elegerit, non 
(C.2 q.6 c.34) A IUDICIBUS, QUI ELIGUNTUR COMMUNI CONSENSU PROVOCARI LICET. Sane, si ex consensu partium iudices electi fuerint, etiam a pauciori numero, quam constitutum est, liceat provocari. (C.2 q.6 d.p.c.36) ¶ Arbitrarii tantum sunt qui nullam legitimam potestatem acceperunt, a quibus appellari non licet, quia eis inputandum est qui sibi tales elegerunt. Si vero sententia eorum, a quibus appellatur, soluta fuerit, nichil oberit eis, nisi forte vel inimicitia vel pecunia depravati iniustam probantur tulisse sententiam. Unde in eodem concilio Cartaginensi III legitur. (C.2 q.6 c.37) CUM PER APPELLATIONEM SENTENTIA SOLVITUR, NON DEBET EI OBESSE, QUI INIQUO ANIMO NON IUDICAVIT. Hoc etiam placuit, ut a quibuscumque iudicibus ecclesiasticis ad alios iudices ecclesiasticos, ubi est maior auctoritas, fuerit provocatum, non eis obsit, quorum fuerit soluta sententia, si convinci non potuerint vel inimico animo iudicasse, vel aliqua cupiditate aut gratia depravati. (C.2 q.6 d.p.c.37) ¶ Queritur autem de eo, a quo appellatur, an sit devocandus in testimonium apud eum, ad quem appellatur, super negotio, cuius cognitionem suscepit. De hoc ita statutum est in concilio Cartaginensi V (C.2 q.6 c.38) CLERICUS NON DEVOCETUR AD TESTIMONIUM ILLIUS CAUSE, CUIUS PRIMUM COGNITIONEM SUSCEPIT. Statuendum est, ut qui in ecclesia quamlibet causam iure apostolico ecclesiis inposito agere voluerit, et forsan decisio clericorum uni parti displicuerit, non liceat clericum in iudicium ad testimonium devocari eum, qui 
(C.2 q.6 c.39) NON LICET APPELLARI AB EIS, AD QUOS PROVOCATUM FUERIT. Si autem fuerit provocatum, eligat qui provocaverit iudices, et cum eo ille, contra quem provocaverit, ut ab ipsis deinceps nulli liceat provocare. (C.2 q.6 d.p.c.39) ¶ Cum autem in causa capitali vel status interpellatum fuerit, non per procuratores, sed per se ipsos appellantes causam suam agere oportet. (C.2 q.6 c.40) APPELLATIONEM IN CAUSA CAPITALI VEL STATUS INTERPOSITAM PER PROCURATOREM EXEQUI NON LICET. Si quando in causa capitali vel causa status interpellatum fuerit, non per exploratores, sed per se ipsos est agendum. (QUAESTIO 7) (C.2 q.7 d.a.c.1) ¶ Quod vero laici in accusatione episcoporum non sint audiendi, Evaristus papa testatur, dicens. (C.2 q.7 c.1) LAICI IN ACCUSATIONE EPISCOPORUM RECIPIENDI NON SUNT. Non est a plebe aut vulgaribus hominibus arguendus vel accusandus episcopus, licet sit inordinatus, quia pro meritis subditorum disponitur a Deo vita rectorum. Ideo 
(C.2 q.7 c.5) Item Eusebius. DE EODEM. Laicos non accusasse episcopos hactenus observatum et constitutum est, quia non sunt eiusdem conversationis et oppido eis quidam existunt infesti, quippe cum vita eorum et conversatio debeat esse secreta et a laicorum actibus remota, nec ab his impeti debent, qui eorum castitatem et gravitatem nolunt imitari, maxime cum eos in suis nolunt recipere accusationibus. (C.2 q.7 d.p.c.9) ¶ Persone inferiorum ordinum in superiorum accusatione recipiende non sunt. Unde Silvester papa. (C.2 q.7 c.10) MINORES NON DEBENT ACCUSARE MAIORES. Clericus adversus exorcistam, exorcista adversus acolitum, acolitus adversus subdiaconum, subdiaconus adversus diaconum, diaconus adversus presbiterum, presbiter adversus episcopum accusationem dare aut testimonium ferre non valet. (C.2 q.7 c.11) Item Zepherinus papa. DE EODEM. Summorum quispiam minorum accusationibus non inpetatur. (C.2 q.7 c.12) Item Anacletus papa. DE EODEM. Sententia Cham filii Noe dampnantur qui suorum doctorum vel prepositorum culpam produnt, ceu Cham, qui verenda patris non operuit, sed ridenda monstravit. (C.2 q.7 c.13) Item Eusebius papa. OVES PASTOREM SUUM, NISI A FIDE EXORBITAVERIT, 
accusare possunt, quia facta pastorum oris gladio ferienda non sunt, quamquam reprehendenda recte videantur. (C.2 q.7 d.p.c.13) ¶ His auctoritatibus probatur, quod subditi, sive sint laici sine clerici, prelatos suos accusare non possunt. Verum de criminosis et de infamibus hoc intelligendum est, qui vitam prelatorum suorum parati sunt reprehendere, non imitari: quod ex verbis Anacleti datur intelligi, qui ait. (C.2 q.7 c.14) QUARE LAICI NON AUDIANTUR IN ACCUSATIONE EPISCOPORUM. Laici in accusatione episcoporum audiendi non sunt, quia oppido quidam eis infesti sunt, et indignum est ut ab eis accusentur, qui eorum gravitatem nolunt imitari. (C.2 q.7 c.21) Item Evaristus papa. QUARE SUBDITI PRELATOS SUOS REPREHENDERE NON POSSUNT. Sunt nonnulli, qui prepositos suos perverse reprehendunt, si vel parum ipsis molesti extiterint. (C.2 q.7 d.p.c.21) ¶ Ex his omnibus datur intelligi, quod illi ab accusatione removentur, qui non affectione karitatis, sed pravitate sue actionis vitam eorum diffamare et reprehendere querunt. (§ 1) Quod vero premissis auctoritatibus criminosi prohibeantur ab accusatione prelatorum, testatur 
de reprehendendo veritas ipsa constituat: “Si male locutus sum, testimonium perhibe de malo.” (C.2 q.7 d.p.c.22) ¶ Opponitur huic distinctioni: Ipsi sacri canones distinguunt, in quo casu pastores sint accusandi a subditis, dicentes: “Oves pastores suos non accusent nec reprehendant, nisi a fide exorbitaverint”. Ecce in quo casu sint accusandi a subditis: in aliis autem minime. (§ 1) Huic oppositioni sic respondetur: Distinctio illa canonum de criminosis et infamibus intelligitur. Oves enim criminose et infames pastorem suum accusare vel reprehendere non possunt, nisi a fide exorbitaverit. Ceterum si a fide exorbitaverit, tanta est labes illius criminis, quod ad eius accusationem et servi adversus dominum, et quilibet criminosi et infames adversus quemlibet admittuntur. Unde Dionisius papa. (C.2 q.7 c.23) INFAMES HERETICOS ACCUSARE NON POSSUNT. Alieni erroris socium, vel a sui voluntarie propositi tramite recedentem, aut sacris Patrum regulis et constitutionibus non obedientem suscipere non possumus nec debemus, nec inpetere recte credentes vel sanctorum Patrum sanctionibus obtemperantes permittimus, quia infames omnes esse censemus, qui suam aut Christianam legem prevaricantur, aut apostolicam vel regularem postponunt libenter auctoritatem. (C.2 q.7 d.p.c.25) ¶ In hoc capitulo decernitur, ut heretici non inpetant recte credentes. Unde econtra intelligitur, quod heretici ab hereticis inpeti possunt. Item a tramite sui propositi voluntarie recedentes non possunt inpetere servantes limitem sue professionis. Ex hoc datur intelligi, quod recedentes a suo proposito similiter recedentes criminari possunt. Item non obedientes sanctionibus Patrum sanctorum non possunt accusare 
hereticum de alio crimine, quam de heresi? Huic questioni ita respondetur: In quo hereticus inferior est, videlicet in regula fidei, in eo a malo catholico accusari potest. In quo autem superior fuerit, videlicet in conversatione vite, in eo a flagitiosissimo convenire non potest. (§ 1) Item quod dicitur, pastores pro suis actibus magis sunt tollerandi quam corrigendi, dupliciter intelligitur, vel quia a criminosis tollerandi sunt et non corrigendi, unde ibi subinfertur, quia pro meritis subditorum depravatur sepe vita rectorum. Quorum ergo merito (Deo permittente) vita rectorum depravatur, ab eis potius sunt tollerandi, quam corrigendi. Vel quia sunt quidam, qui sepe deseruntur publicis documentis, et crimen, quod intendunt, probare non valent. De quibus Augustinus ait in omelia de penitentia. (C.2 q.7 c.27) QUAE PUBLICIS DOCUMENTIS PROBARI NON POSSUNT TOLLERANDA SUNT. Plerique boni viri propterea sufferunt aliorum peccata, et tacent, quia sepe deseruntur publicis documentis, quibus ea, quae ipsi sciunt, iudicibus probare non possunt. (C.2 q.7 d.p.c.27) ¶ De his etiam illud Anacleti intelligitur: “Sententia Cham filii Noe dampnantur, qui suorum doctorum vel prepositorum culpam produnt ceu Cham, qui patris pudenda non operuit, sed ridenda monstravit”. Hac enim auctoritate subditi non 
Item in libro Regum legitur, quod cum David fugeret a facie Saul, latuit in spelunca, in quam cum Saul divertisset ad purgandum ventrem, David precidit oram clamidis eius, quod se fecisse postea graviter doluit et vehementer penituit. Saul a Domino erat reprobatus, et ex invidia David persequebatur, ut eum morti traderet. David erat vir humilis et mitis, Sauli a Domino substitutus, per Samuelem unctus in regem, sed tamen, quia precidit oram clamidis Saulis, graviter flevit, cum a Saule sola amministratione unctionis superaretur. Unde datur intelligi, subditi, quamvis religiosi sint, prelatos suos criminosos accusare non possunt. Nam per Saulem, qui ventrem purgabat, prelati intelliguntur, qui malitiam corde conceptam in opus producunt. Item legitur in libro Regum, quod cum archa Domini reduceretur de Gabaa in Hierusalem, bubus recalcitrantibus archa inclinata est, cui dum Oza Levites manum adhiberet, ut eam erigeret, a Domino percussus interiit. Per archam intelliguntur prelati, per Ozam subditi, per inclinationem arche casus prelatorum intelligitur, per illum, qui manum adhibuit, intelliguntur reprehendentes vel accusantes vitam doctorum, qui a Domino percussi intereunt. (§ 3) His ita respondetur: Verum est, per archam significari prelatos, et per Ozam subditos. Illud vero falsum est, quod per inclinationem arche significetur casus prelatorum. Aliud est enim inclinari vel descendere, aliud cadere. Legitur enim quod salvator noster se inclinaverit, sicut quando digito scribebat in terra et de montibus frequenter descenderit, in quos ascendebat, ut vel pernoctaret in oratione, vel ut discipulos in monte altiora doceret precepta, vel ut turbas fugiens ex altitudine montis eas respicere et libere posset docere. Inclinatio vel descensio humilitatem significat, qua spiritvales nonnumquam carnalibus condescendunt, et eorum infirmitati 
obedientes, quibus dum prelati conpatiuntur, quasi bubus recalcitrantibus archa inclinatur. Levita, qui manum adhibuit, significat illos, qui misericordie compassionem in prelatis suis reprehendunt, eos quae in severitatis amaritudinem erigere volunt. Unde bene Levita ille Oza dicitur; Oza quippe robustus interpretatur. Illi enim robusti dicuntur, quia dum de sua iustitia presumunt, misericordiam Peccantibus negandam putant, et inpendentes reprehendunt. Unde a Domino percussi intereunt, quia sine misericordia iudicium erit illis, qui nolunt fieri misericordiam delinquentibus. Cui per Salomonem dicitur: “Noli esse nimis iustus, quia est iustus qui perit in iustitia sua”. Sic et illud Moysi intelligitur. Per Moysem enim prelati intelliguntur, per Ethiopissam peccatores designantur. Moyses Ethiopissam uxorem ducit, cum quilibet predicator peccatorem sibi copulat, ut ex eo sobolem bonorum operum Deo gignere valeat. Hanc copulam dum Maria, id est subditi, reprehendunt, lepra peccati inficiuntur. Vel per Mariam synagoga intelligitur, quae in Moysem, id est in Christum, murmuravit, quia Ethiopissam, id est ecclesiam, de gentibus sibi copulavit, quos lepra perfidie et erroris sordidos fecit. Non ergo his auctoritatibus subditi prohibentur ab accusatione prelatorum, sed monentur, ne reprehendant misericordem conpassionem eorum. (§ 4) Item per Saulem prelati intelliguntur, et per David 
monstravit. Hac itaque auctoritate non inhibetur subditis accusare prelatos, si accusabiles fuerint. (§ 6) Item probatur, quod subditi prelatos suos accusare non possunt, etiam si religiosi fuerint. Infames enim sunt eo ipso, quod suorum doctorum vitam reprehendere conantur. Infames enim sunt (ut canonum tradit auctoritas) omnes, qui in patres armantur, et qui doctorum suorum vitam reprehendunt vel accusant. Nullus autem infamis in accusatione prelatorum est audiendus, nisi forte a fide exorbitaverit ut supra dictum est. Cum ergo subditi eo ipso, quod in accusationem prelatorum prosiliunt, infames efficiantur, infamibus autem copia accusandi denegetur, patet, quod subditi prelatos suos accusare non possunt. (§ 7) His ita respondetur: Omnes prelati non pro prelatis habentur; nomen enim non facit episcopum, sed vita. Unde Gregorius Ianuario episcopo scribit: (C.2 q.7 c.28) QUEM ETAS, NON VITA SENIOREM FACIT, GRAVITER INCREPANDUS EST. Paulus dicit: “Seniorem ne increpaveris”. Set hec eius regula in eo est observanda, cum culpa senioris suo exemplo non trahit ad interitum corda iuniorum. Ubi autem senior iuvenibus exemplum ad interitum prebet, ibi districta increpatione feriendus est. Nam scriptum est: “Laqueus iuvenum omnes vos,” et rursus, “Maledictus puer centum annorum”. (C.2 q.7 c.29) Item Ieronimus ad Eliodorum. DIGNITAS NON FACIT EPISCOPUM, SED VITA. Non omnes episcopi sunt episcopi. Attendis Petrum, Iudam considera. Stephanum suscipis, Nicolaum respice. (§ 1) Non facit ecclesiastica dignitas Christianum. Cornelius centurio adhuc ethnicus dono sancti Spiritus 
mundatur, presbiteros Daniel puer iudicat. (§ 2) Non est facile stare in loco Petri, et Pauli tenere locum, iam cum Christo regnantium. (§ 3) Infatuatum sal ad nichilum prodest, nisi ut proiciatur foras et a porcis conculcetur. (C.2 q.7 c.30) Item Augustinus in omelia vi. VITA EPISCOPI NON NOMEN REVERENTIAM MERETUR. Non omnis, qui dicit: Pax vobiscum, quasi columba audiendus est. Corvi de morte pascuntur. Hoc columba non habet; immo de frugibus terre vivit, innocens est eius victus. (C.2 q.7 d.p.c.31) ¶ Quia ergo non omnes episcopi sunt episcopi, presbiteri a Daniele puero indicantur, sal infatuatum a porcis conculcatur, et qui dicit: Pax vobiscum, plerumque non columba, sed corvus reputatur: patet, quod non semper pro offitio vel auctoritate persone ab accusatione est cessandum, imo contra pravos est agendum, cum omnis persona criminaliter peccans alteretur, et (ut ita dicam) capite minor legibus censeatur. Qui enim facit peccatum servus est peccati tam in pena quam in culpa. Unde Augustinus. (C.2 q.7 c.32) QUI SUSCEPTUM OFFITIUM NON ADMINISTRAT, NON EST EPISCOPUS, SED CANIS INPUDICUS. 
(C.2 q.7 d.p.c.32) ¶ Quibus ergo Ieronimus, Augustinus, Gregorius auferunt nomen columbe, episcopi, senioris, nonne et privilegium est auferendum dignitatis, ut possint a subditis reprehendi? Unde scriptura dissimulans privilegium prave senectutis ait: “Maledictus,” non senior, set “puer centum annorum”. Aparet ergo, quod illi ex accusatione prelatorum infames fiunt, qui eorum vitam reprehendere et lacerare conantur, qui locum sui regiminis non nomine tantum, sed vita et moribus tenent. Alii autem potius laudabiles fiunt ex accusatione prelatorum suorum, quam infames. Item, quod dicitur: “Maiorum quispiam minorum accusationibus non inpetatur,” minores non intelligendi sunt dignitate, sed vita. Unde Ieronimus ait de Paulo super epistolam ad Galatas. (C.2 q.7 c.33) MAIORES ET MINORES NON DIGNITATE, SED VITA INTELLIGI OPORTET. Paulus Petrum reprehendit, quod non auderet, nisi se non inparem sciret. (C.2 q.7 d.p.c.33) ¶ Hoc non de offitio ecclesiastice dignitatis, sed de puritate vite et sanctitate conversationis intelligitur. Solus enim Petrus inter apostolos primatum gerebat. Hinc Augustinus ait ad Ieronimum. (C.2 q.7 c.34) NON EPISCOPI NOMEN, SED VITA MAIOREM FACIT. Quamquam secundum vocabula, quae usus obtinuit, episcopatus sit presbiterio maior, Augustinus tamen Ieronimo minor est. (C.2 q.7 d.p.c.37) ¶ Item penitentes, bigami, sacerdotes accusare non possunt. Unde generaliter colligitur, quod quicumque sacerdotes non sunt vel esse non possunt, in sacerdotes accusationem vel 
(C.2 q.7 c.38) QUI SACERDOTES ESSE NON POSSUNT, SACERDOTES ACCUSARE NON VALENT. Ipsi apostoli, et eorum successores statuerunt, ut sacerdotes Domini non accusent, nec in eos testificentur, qui sui ordinis non sunt nec esse possunt. (C.2 q.7 d.p.c.39) ¶ Sic et illud Silvestri intelligitur: “Laicus non accuset clericum, etc.” id est, qui in inferiori gradu constituti ad superiorem ascendere non possunt, in superioribus agentes accusare non debent. (§ 1) Ecce, ostensum est, quid respondeatur auctoritatibus et argumentis, quibus subditi ab accusatione prelatorum videbantur repellendi. Nunc demonstrandum est, quibus rationibus probentur recipiendi, et quid contra respondeatur a prelatis. Christus, qui erat pastor pastorum, ovibus suis, de quibus ait: “Non sum missus, nisi ad oves, quae perierunt, domus Isrel, etc.” inter obprobria et verbera, quae patiebatur ab eis, ait: “Si male locutus sum, testimonium perhibe de malo”. Item: “Quis ex vobis arguet me de peccato?” At quicumque ad testificandum in aliquem vel ad arguendum admittuntur, ad eundem accusandum admitti possunt. Cum ergo oves, ut adversus pastorem suum testimonium ferant, et ut ipsum (si possunt) reprehendant, admittantur, patet, quod subditi possunt accusare prelatos suos. (§ 2) His ita respondetur: Christus, quamvis esset pastor suarum ovium, quas verbo et exemplo pascebat, tamen quantum 
in accusatione religiosorum essent recipiendi, cum essent sceleratissimi, qui, de Christi nece tractantes, innocentem condempnare volebant. Hoc ergo exemplo prelati non coguntur recipere subditos in accusatione sui, sed permittuntur. (§ 4) Item Paulus Petrum reprehendit, qui princeps apostolorum erat. Unde datur intelligi, quod subditi possunt reprehendere prelatos suos, si reprehensibiles fuerint. Sed hoc facile refellitur, si, unde sit reprehensus, advertitur. Petrus cogebat gentes iudaizare et a veritate evangelii recedere, cum Iudeis gregem faciens, et a cibis gentilium latenter se subtrahens. Par autem est in se a fide exorbitare, et alios exemplo vel verbo a fide deicere. Hoc ergo exemplo non probantur prelati accusandi a subditis, nisi a fide forte exorbitaverint, vel alios exorbitare coegerint. (§ 5) Item cum Petrus intrasset ad Cornelium, conquesti sunt fratres, qui erant in Iudea, et reprehenderunt eum, quia ad gentilem divertisset. Ecce, quod prelati iure possunt reprehendi a subditis. Sed huic oppositioni beatus Gregorius respondit, dicens. (C.2 q.7 c.40) Petrus a fidelibus interrogatus, cur ad gentes intrasset non ex potestate respondit, sed humiliter rationem reddidit. Petrus potestatem regni acceperat, et tamen idem apostolorum primus querimonie contra eum a fidelibus factae, cur ad gentes intrasset, non ex potestate offitii, (qua posset dicere, oves pastorem suum non accusent nec reprehendant,) sed auctoritate divine virtutis, qua gentiles acceperant Spiritum sanctum, respondit. (C.2 q.7 d.p.c.40) ¶ Cum ergo Petrus potuit ex offitio repellere querelas, sed noluit, non hoc exemplo coguntur prelati suscipere reprehensionem subditorum. (C.2 q.7 d.p.c.41) Item cum Balaam ariolus iret ad maledicendum 
exemplo probantur prelati accusandi a subditis, sed subditis tantum forma datur humiliter renitendi prelatis, si forte eos ad malum cogere voluerint; Balaam namque asinam urgens, ut ad maledicendum populo Dei eum veheret, significat eos, qui verberibus et cruciatibus a subditis exigunt, ut eis in malo fautores et coadiutores existant. Sed quia angelus, quilibet videlicet predicator, evaginato gladio, aperte scilicet predicato timore et horrore future vindicte, a consensu aliene malicie illos revocat, licet eis in vocem conquestionis prorumpere et prelatis suis dicere: Cur nos verberibus affligitis? cur nobis iniuste irascimini? numquid vobis aliquando inobedientes fuimus, nisi nunc, cum ad malum cogimur? Videte illum, qui prohibet ab incepto. Non ergo hinc prelati probantur accusandi a subditis. (§ 2) Item cum David adulterium et homicidium commisisset, missus est a Deo Nathan propheta, ut eum redargueret. Ecce, quod prelati sunt arguendi et reprehendendi a subditis. (§ 3) Sed notandum est, quod due sunt persone, quibus mundus iste regitur, regalis videlicet et sacerdotalis. Sicut reges presunt in causis seculi, ita sacerdotes in causis Dei. Regum est corporalem inrogare penam, sacerdotum spiritvalem inferre vindictam. David ergo, etsi ex regali unctione sacerdotibus et prophetis preerat in causis seculi, tamen suberat eis in causis Dei. Unde reges a prophetis et sacerdotibus ungebantur et eorum oblatione peccata 
constitutos de falso testimonio convicit, et convictos dampnavit. Constat ergo, quod nullam potestatem habentes possunt redarguere dignitatibus sublimatos. (§ 8) His ita respondetur. Miracula (et maxime veteris testamenti) sunt admiranda, non in exemplum nostre actionis trahenda. Multa enim tunc concedebantur, quae nunc penitus prohibentur. Tunc enim Samuel Agag pinguissimum regem Amalech in frustra conscidit; nunc nulli ecclesiasticorum iudicium sanguinis agitare licet. Tunc Finees Iudeum coeuntem cum Madianita interfecit, et reputatum est ei in iustitiam; hodie sacerdotibus in perniciem sui verteretur offitii. potestatem subditi sibi in prelatos vendicarent, si illud in argumentum nostre actionis liceret assumi, quod nulla umquam auctoritate permittitur. Magis ergo ex hoc facto datur intelligi, quod in novissimis temporibus suscitaret Deus spiritum pueri iunioris, illius videlicet, de quo per prophetam dicitur: “puer natus est nobis,” et iterum: “Ecce puer meus,” qui iudices iniquitatis, scribas scilicet et Phariseos, falsis criminibus Susannam, id est ecclesiam, accusantes et ream adulterii pronunciantes, eo quod Christum sequeretur, convinceret et condempnaret. (§ 9) Item Ieronimus refert in libro virorum illustrium, quod Damasus papa a subditis de adulterio accusatus cum quadraginta duobus episcopis se purgavit. (§ 10) Item Simacus papa, in Romana sinodo dignitate sua expoliatus, prius statui pristino reddi decernitur, ut tunc veniret ad causam, et si ita recte videretur, accusantium propositionibus responderet. Digna res visa est maximo numero sacerdotum, atque mereretur effectum, et cum postmodum ordinaretur, quomodo esset accusandus, prefatus papa, ut causam diceret, occurrebat; sed ab emulis est inpeditus. Item Gregorius papa ait de se ipso. 
apostolicam, ut ibi ante confessionem beati Petri me cum iuste decertet, quatinus ibi unus ex nobis sententiam suscipiat suam. (C.2 q.7 d.p.c.42) ¶ Ex his omnibus colligitur, quod subditi possunt reprehendere et accusare prelatos suos. Sed sicut de Christo dictum est, quando Iudeis dixit: “Si male locutus sum, etc.” ita de istis intelligendum est, quod suo exemplo prelatis dederunt facultatem recipiendi subditos in accusatione sui, sed non coegerunt. (C.2 q.7 c.43) Item. Paulus Deacline civitatis episcopus accusatur a subditis de lapsu carnis, convincitur, deponitur, alter loco eius substituitur. Hoc an ex dispensatione accusati, an ex rigore iuris sit factum, ex registro Gregorii ad Iohannem episcopum capitulo CCXVII, potest perpendi, ubi ait. (C.2 q.7 c.44) PAULUS DEACLINE CIVITATIS EPISCOPUS SUBDITORUM ACCUSATIONE CONVICTUS DEPONITUR. Lator Nemesion ad nos veniens indicavit, quod Paulus Deacline civitatis episcopus, inter alia mala in corporali crimine lapsus, a suis clericis accusatus atque convictus, episcopali sententia depositus est; postea, cum auxilio secularium veniens, episcopatum more predonis ingressus est, ablatisque rebus ecclesiae dilectissimum Nemesion latorem presentium sibi substitutum ab eo proiecit, et ad 
(C.2 q.7 d.p.c.44) ¶ Hoc dicto non in accusatores vel depositores ulciscitur, sed in depositum ulterius prosequitur, ut si ultra ad episcopatum aspirare temptaverit, modis omnibus repellatur, et ad agendam penitentiam perennem in monasterio detrudatur. Quem ergo Gregorius ad episcopatum aspirantem modis omnibus repellit, quem gravi penitentie subicit, patet, non sua dispensatione, sed canonum censura a subditis accusatum et convictum. Et ut iam non exemplis, sed legibus agamus, videndum est, quid Gregorius scribat Innocentio et reliquis episcopis Sardinie, ita dicens. (C.2 q.7 c.45) QUOD SUBDITI PRELATOS SUOS ACCUSARE POSSUNT. Metropolitanum vestrum in aliquo postponere non presumatis, excepto si (ut non optamus) contra eundem vos habere aliquid cause contingat, ut ob hoc sedis apostolice iudicium petere debeatis. (C.2 q.7 c.46) Item universis episcopis Concilii Vizachii. VITAM PRELATORUM SUBDITI NULLA SIMULATIONE NEGLIGANT. Sicut, inquit, laudabile discretumque est reverentiam et honorem exhibere prioribus, ita rectitudinis et Dei timoris est, si qua in eis indigent correctione, nulla dissimulatione postponere, ne totum (quod absit) corpus morbus invadat, si languor non fuerit curatus in capite. Quaedam enim de primate vestro Clementio ad nos perlata sunt, quae quoniam ita gravia sunt, ut transire indiscussa nullo modo debeant, fraternitatem vestram hortamur, ut cum omni sollicitudine ac vivacitate veritatis indagare multis modis debeatis illata, et si sunt ut audita sunt, ultione canonica resecentur. (§ 1) Ammonemus 
nunciata sunt nobis molliat, vel a veritate excutiat, sed sacerdotaliter ad investigandam veritatem vos propter Deum accingite. Nam si quis in hoc piger aut negligens esse presumpserit, dictis criminibus apud Deum se noverit esse participem, cuius zelo ad perscrutandas subtiliter nefandi facinoris causas non movetur. (C.2 q.7 d.p.c.46) ¶ Hec si quis specialia, et ex his generalem regulam colligi non oportere contendit, audiat, quid Gelasius capitulo xx. vii. dicat, omnibus clericis cuiuscumque ordinis ita scribens. (C.2 q.7 c.47) CLERICI EXCESSUS SUI EPISCOPI AURIBUS DEFERANT ROMANI PONTIFICIS. Quapropter nec clericorum quisquam apostolice offense se confidat futurum inmunem, si in his, quae salubriter sequenda deprompsit auctoritas apostolica, sive episcopum, sive presbiterum, seu diaconum viderit excedentem, et non protinus ad aures Romani pontificis deferre curaverit, probationibus dumtaxat conpetenter exhibitis, ut transgressoris ultio fiat ceteris interdictio delinquendi. Sin vero, modis omnibus erit unusquisque pontificum ordinis et honoris sui elisor, si cui clericorum vel auditui totius ecclesiae hec putaverit subprimenda. (C.2 q.7 c.48) Item. DE EODEM. Si quid in ecclesia dampni, aut in his, quae sunt 
(C.2 q.7 c.50) Item ex Sinodo Romana. QUELIBET PERSONA EPISCOPOS AUT ALIOS ACCUSANS, MONSTRANDA DOCUMENTIS INFERAT. Si quis episcopus, aut diaconus, vel quilibet clericus apud episcopos (quia alibi non oportet) a qualibet persona accusati fuerint, quicumque fuerit ille vir, sive sublimis honoris, sive alterius dignitatis, qui hoc genus illaudabilis intentionis arripuerit, noverit dicenda probationibus, monstranda documentis se debere inferre. (C.2 q.7 c.51) Item Damasus papa Stephano archiepiscopo. SACERDOTES NON ACCUSENT QUI AD EUNDEM ORDINEM PROVEHI NON POSSUNT. Sacerdotes (ut antiqua tradit auctoritas) criminari non possunt, nec in eos testificari, qui ad eundem non debent nec possunt provehi honorem. (C.2 q.7 d.p.c.52) ¶ Colligitur itaque ex his omnibus, quod subditi in accusatione prelatorum sunt admittendi. Nunc videndum est, an monachi in accusatione episcoporum sint audiendi? Adrianus papa videtur eos ab accusatione removere, ita dicens. (C.2 q.7 c.53) MONACHI SACERDOTES ACCUSARE VEL IN EOS TESTIFICARI NON POSSUNT. Placuit eorum accusandi sacerdotes et testificandi in eos vocem obstruere, quos non humanis vocibus, sed divinis mortuos esse scimus, quia funestam vocem potius interdici quam audiri oportet. (C.2 q.7 d.p.c.53) ¶ Item in concilio Calcedonensi precipitur, ut ecclesiasticas actiones monachi attrectare non presumant. (C.2 q.7 c.54) Item Pelagius papa. 
MONACHI IN ACCUSATIONE NON SUNT AUDIENDI. Nullus monachus talia usquam arripiat, nec secularia aut ecclesiastica negotia perturbare presumat, quia mortua est in talibus vox eorum. (C.2 q.7 d.p.c.54) ¶ Sed aliud est, quod ex presumptione assumitur temeritatis: aliud, quod ex necessitate geritur karitatis. Monachi enim ex presumptione episcopos accusare non possunt: ex karitate possunt. Unde et in canonibus precipitur, ut cubicularii episcopi sint vel religiosi clerici, vel electi monachi, ut de eius vita testimonium dicere possint. Item illud Eleuterii papae omnibus generaliter dicitur. (C.2 q.7 c.55) CONSENTIRE CONVINCITUR, QUI CUM POSSIT, PERVERSIS NEGLIGIT OBVIARE. Negligere, perversos cum possis perturbare, nichil est aliud quam fovere. Nec caret scrupulo societatis occulte qui manifesto facinori desinit obviare. Item Ieronimus tam de se, quam de aliis monachis in primo prologo bibliotece scribit, dicens: (C.2 q.7 c.56) ECCLESIAE PARUM PRODESSE CONVINCITUR EIUS VITA, QUI DESTRUENTIBUS NON RESISTIT. Sancta quippe rusticitas solum sibi prodest, et quantum ex vite merito edificat ecclesiam Christi, tantum 
(C.2 q.7 c.58) CLERICI SIVE ELECTI MONACHI SINT CUBICULARII EPISCOPI. Cum pastoris vita in exemplo debeat esse discipulis, plerumque clerici qualis in secreto sit vita sui pontificis nesciunt, quam tamen, seculares pueri sciunt. De qua re presenti decreto constituimus, ut quidam ex clericis, vel etiam ex monachis electi, in ministerio cubiculi pontificalis obsequantur, ut is, qui in loco regiminis est, tales habeat testes, qui veram eius in secreto conversationem videant, et ex sedula visione exemplum profectus sumant. (C.2 q.7 d.p.c.60) ¶ Item Iohannes Baptista, cum heremiticam vitam, duceret, scribas et Phariseos, sacerdotes et Levitas Iudeorum ad se venientes aspera increpatione redarguit. (§ 1) Item ex canonibus diffinitur: “Illi sacerdotes accusare possunt, qui ad eundem gradum conscendere valent”. Cum ergo monachi ad sacerdotii gradum laudabiliter pertingere valeant, patet, quod et ipsi sacerdotes libere accusare possunt. (QUAESTIO 8) (C.2 q.8 d.a.c.1) ¶ De accusationibus vero, qualiter fieri debeat in canonibus aperte discernitur. Ait enim Calixtus papa. (C.2 q.8 c.1) ACCUSATIO SEMPER FIAT IN SCRIPTIS. Accusatorum persone sine scripto numquam recipiantur nec absente eo, quem accusare voluerint, quibuslibet accusare permittatur. (C.2 q.8 c.3) Item Euticianus papa. ACCUSATIO SEMPER DEBET FIERI IN SCRIPTIS. Quisquis ille est, qui crimen intendit, in iudicium veniat, nomen rei indicet, vinculum inscriptionis arripiat, 
(C.2 q.8 c.4) Item Sixtus papa. DE EODEM. Qui crimen obicit, scribat se probaturum. Et qui non probaverit quod obiecit, penam, quam intulerit, ipse patiatur. (C.2 q.8 c.5) Sed Stephanus papa contra videtur scribere, dicens. DE EODEM. Per scripta nullius accusatio suscipiatur, sed propria voce (si legitima et condigna accusatoris persona fuerit) presente videlicet eo, quem accusare desiderat, quia nullum absens accusare potest, nec ab aliquo accusari. (C.2 q.8 d.p.c.5) ¶ Sed Calixtus papa precepit, ut accusator presente eo, quem accusat, in scriptis accusationem iudici offerat, et propria voce litteras sue accusationis legat. Stephanus autem prohibet, ne absens aliquem per epistolam accusare audeat. 3 Qui – 22 patiatur *Coll. Trip. 1.42.4; Anselmus 3.89v+89u, ed. Thaner, 165. 9 Per – 29 accusari Anselmus 3.54, ed. Thaner, 143; Coll. Trip. 1.21.5. 
(CAUSA 3) (C.3) ¶Quidam a propria sede deiectus est, petit restitui; post restitutionem ducitur in causam, inducias postulat; tandem ad eius accusationem procedit quidam non legitime coniunctus, et duo infames, et tres religiosi; accusatores testes de domo sua producunt, et alios sibi inimicos; extra suam provinciam reus criminoso iudici offertur; ab uno tantum audiendus et iudicandus. Quidam de accusatoribus et testibus absentes per epistolam illum accusare, et in eum testificari contendunt; cum multa capitula ei obicerentur, in primo accusatores deficiunt; accusatio in accusatorem vertitur. Hic PRIMUM queritur, an restitutio danda sit quibuslibet expoliatis? SECUNDO, de induciis, an post restitutionem tantum, an etiam post vocationem ad causam quibuslibet concedende sint? TERTIO, quo spatio mensium utrique sint concedende? QUARTO, an infames et non legitime coniuncti ad accusationem sint admittendi. QUINTO, an testes de domo accusatorum sint producendi, vel inimicorum vox sit audienda? SEXTO, an extra provinciam reus sit producendus? SEPTIMO, an sit audienda eius sententia, quem cum reo par inficit malicia? OCTAVO, ab uno tantum episcopus sit audiendus vel iudicandus? NONO, an accusatores vel testes in absentem vocem accusationis vel testificationis exhibere valeant? DECIMO, an deficientes in primo capitulo sint admittendi ad sequentia? UNDECIMO, an accusato liceat accusationem in accusatorem vertere? (QUAESTIO 1) (C.3 q.1 d.a.c.1) ¶ Quod restitutio quibuslibet danda sit, multis auctoritatibus probatur. (C.3 q.1 c.1) Ait enim Gaius papa: 
EXPOLIATIS VEL EIECTIS OMNIA SUNT REDINTEGRANDA. Episcopis suis rebus expoliatis vel a propriis sedibus eiectis omnia, quae eis ablata sunt, legibus sunt redintegranda, quia, priusquam hoc factum fuerit, nullum crimen eis obici potest. (C.3 q.1 c.2) Item Fabianus papa: DE EODEM. Episcopi, si a propriis sedibus aut ecclesiis sine auctoritate Romani pontificis eiecti fuerint, antequam ad sinodum vocentur, proprius locus et sua omnia eis redintegranda sunt. Nulla enim ratio permittit, dum ad tempus eorum bona vel ecclesiae atque res ab emulis aut a quibuscumque detinentur, ut aliquid illis obici debeat. Nec quisquam potest eis quilibet maiorum vel minorum obicere, dum suis ecclesiis, vel rebus, vel potestatibus carent. (C.3 q.1 d.p.c.2) ¶ Sed notandum est, quod restitutio alia fit per presentiam iudicis, veluti cum dicitur a iudice: Censeo te in integrum restituendum, qua restitutione animo tantum, non corpore possessio recipitur. Alia fit per executorem iudicis quando restitutus corporalem recipit possessionem. Queritur ergo quae harum concedatur expoliatis, an illa tantum, quae fit per sententiam iudicis, an illa etiam quae fit per executorem 
sententie, qua expoliatis presentialiter omnia reciduntur. Hec ultima expoliatis prestanda est. Unde Iohannes urbis Rome episcopus scribit Zacharie archiepiscopo: (C.3 q.1 c.3) QUOD OMNIA SUNT REDINTEGRANDA EXPOLIATIS. Redintegranda sunt omnia expoliatis vel eiectis episcopis presentialiter ordinatione pontificum, et in eo loco unde abscesserant, funditus revocanda, quacumque conditione temporis, aut captivitate, aut dolo, aut violentia maiorum, et per quascumque iniustas causas res ecclesiae, vel proprias, aut suas substantias perdidisse noscuntur. (C.3 q.1 c.4) Item Eusebius apostolice sedis episcopus omnibus episcopis: QUOD EXPOLIATIS OMNIA REDINTEGRANDA SUNT. Redintegranda sunt omnia expoliatis vel eiectis episcopis etc., usque funditus revocanda eodem modo ut supra. (C.3 q.1 d.p.c.6) ¶ Patet ergo, quod expoliati prius sunt presentialiter restituendi, antequam ad causam sint vocandi. Sed obicitur, ubi non fuit legitima institutio, ibi nec potest esse restitutio. Non enim probatur destitutus qui prius non fuit institutus, ac per hoc nec restaurationem postulare potest. Illi ergo, quorum electio vitiosa est, vel qui a clero non sunt electi, vel a populo 7 Redintegranda – 13 noscuntur Ps.-Iohannes I (JK †872) (ed. Hinschius, 694).Anselmus 3.44, ed. Thaner, 137; Polycarpus 5.1.35. 17 Redintegranda – 18 episcopis Ps.-Eusebius I (JK †164) (ed. Hinschius, 237)-238; Anselmus 3.50, ed. Thaner, 141. 
expetiti, vel quia per simoniam irrepserunt, non sunt habendi inter episcopos, et ideo, si a sedibus, quas tenere videbantur, expulsi fuerint, non possunt restitutionem petere antequam vocentur ad causam. His ita respondetur. Si vitium electionis ecclesiae notum fuerit et ideo reprobati fuerint et si aliqua violentia in sedibus illis irrepserint eiecti restitutionem postulare non possunt. Si autem ecclesia eos per pacientiam toleraverit et eis gradum honoris concessit et si vitiosa fuerit eorum electio, tamen post eiectionem restituendi sunt, ante regularem ad synodum vocationem. (QUAESTIO 2) (C.3 q.2 d.a.c.1) ¶ De induciis autem post restitutionem prestandis, et quo spatio temporis concedende sint, scribit Iohannes papa, dicens: (C.3 q.2 c.1) SECUNDUM TEMPUS EXPOLIATIONIS CONCEDUNTUR INDUCIE RESTITUTIONIS. Quanto tempore expoliati vel expulsi esse videbantur antequam ad sinodum convocentur, sub eodem spatio temporis eis indutie indulgeantur. (C.3 q.2 c.5) Item Gaius papa: INDUCIE SEX MENSIUM EIECTIS VEL EXPOLIATIS PRESTANTUR. 
(C.3 q.2 c.6) Item Eusebius: POST RESTITUTIONEM INDUTIE PRESTANDE SUNT. Prius ergo oportet omnia expoliatis legibus redintegrari, et ecclesias, quae sibi sublate sunt, cum omni privilegio sibi restitui, et postmodum non sub angusto tempore spatium eis indulgeatur, sed quantum expoliati vel expulsi videbantur, antequam ad sinodum convocentur. (C.3 q.2 c.7) Item Felix: DE EODEM. Tamdiu in sede propria pacifice et potestative cuncta acta disponens resideat, quamdiu expulsus vel expoliatus suis carere visus est rebus. (C.3 q.2 c.8) Idem: ANTE RESTITUTIONEM ALIQUIS AD CAUSAM VOCARI NON DEBET. Si episcopus suis fuerit aut ecclesiae sibi commisse rebus expoliatus, aut, quod absit, quod alienum ab omnibus esse debet fidelibus, a sede propria eiectus aut in detentione aliqua a suis ovibus fuerit sequestratus, tunc canonice ante in pristino statu restituatur cum omni privilegio sui honoris, et sua omnia, quae insidiis inimicorum suorum ei ablata fuerant, legibus redintegrentur. Non enim convocari vel preiudicari poterit, nisi ipse pro sua necessitate, minime tamen iudicandus, advenire sponte elegerit. Nullatenus ergo a 3 Prius – 8 convocentur Ps.-Eusebius I (JK †164) 11 (ed. Hinschius, 237).Anselmus 3.50, ed. Thaner, 141; Panormia 4.50. 11 tamdiu – 13 rebus Ps.-Felix II (JK †230) 9 (ed. Hinschius, 486).Anselmus 3.51, ed. Thaner, 141-142; Panormia 4.52; Polycarpus 5.4.7; Coll. 3 libr. 2.33.5, ed. Motta, 1.506. 17 Si – 351: 10 respondeat Ps.-Felix I (JK †143) 10 (ed. Hinschius, 201); Anselmus 3.88.4, ed. Thaner, 158; Coll. Trip. 1.24.4-5; 
quoquam cogatur antequam integerrime omnia, quae per suggestiones suorum inimicorum amiserat, potestati eius ab honorabili concilio legali ordine redintegrentur. Presul vero cum omni honore statui primo reddatur, et ipse dispositis ordinatisque libere ac secure diu suis, tunc regulariter infra iv, vel v, aut vi, aut vii menses, iuxta quod possibilitas ei fuerit, et non ante convocatus, ad tempus in legitimo concilio et canonico conveniat ad causam, et si ita iuste videtur, accusantium propositionibus respondeat. (QUAESTIO 3) (C.3 q.3 d.a.c.1) ¶ Quod vero post vocationem venienti ad iudicium inducie negande non sint, idem Felix testatur, dicens: (C.3 q.3 c.1) VENIENTI AD IUDICIUM INDUTIE NON NEGENTUR. Cum accusatus ad iudicium venerit, si voluerit, inducie ei petenti a patribus constitute absque inpedimento concedantur, et iudices a se electi sibi tribuantur. (C.3 q.3 c.2) Item ex epistola Felicis papae secundi fratribus Egiptiorum: QUOT MENSIUM INDUTIE EPISCOPIS PRESTANDE SINT. De indutiis vero episcoporum, super quibus 
testes confirmandos, et consilia episcoporum atque amicorum querenda, annum et sex menses mandaverunt concedi. Quidam autem annum, in quo plurimi concordant. Minus vero quam sex menses non repperi, quia et laicis hec indulta sunt, quanto magis domini sacerdotibus? Et infra: Indutie non sub angusto tempore, sed sub longo spatio concedende sunt, ut accusati se preparare, et universos communicatores in provinciis positos convenire et testes preparare, atque contra insidiatores se pleniter armare. (C.3 q.3 c.3) Item Eleuterius papa: DE INDUCIIS PRESTANDIS. Indutie non modice dande sunt, ne aliquid prepropere agi a quacumque parte videatur, quia per subreptionem multa proveniunt. (QUAESTIO 4) (C.3 q.4 d.a.c.1) ¶ Quod vero infames et non legitime coniuncti ad accusationem admitti non debeant, et qui generaliter ab accusatione removendi sint, multorum auctoritatibus claret. Ait enim Iginus papa: (C.3 q.4 c.1) INFAMES EOS, QUI SUNT BONE FAME, ACCUSARE NON POSSUNT. Alieni erroris societatem sectantem vel a sui propositi tramite recedentem aut apostolice sedis iussionibus 13 Indutie – 15 proveniunt Ps.-Eleuterius I (JK †68) 3 (ed. Hinschius, 126).Anselmus 3.52, ed. Thaner, 142; Coll. Trip. 1.11.2; Panormia 4.103; Polycarpus 5.4.16; Coll. 3 libr. 2.33.14, ed. Motta, 1.510. 24 Alieni – 353: 4 discretio Ps.-Hyginus I (JK †36) 6, ed. Hinschius, 115.Anselmus 2.15, ed. Thaner, 82; Coll. Trip. 1.7.3; Panormia 4.70, 88; Polycarpus 1.19.1; Coll. 3 libr. 1.10.3, ed. Motta, 1.45. 
inobedientem suscipere non possumus, nec inpedire recte credentes, vel sanctorum Patrum iussionibus obtemperantes permittimus, quia inter fideles et infideles magna debet esse discretio. (C.3 q.4 c.3) Item Pius papa: A SUO PROPOSITO RECEDENTES FIUNT INFAMES. Si quis vero a suo proposito retrorsum exorbitaverit, et iussa apostolice sedis libenter transgressus fuerit, infamis efficitur. Reprobari ergo oportet eorum redargutiones, qui in recta fide suspecti sunt. (C.3 q.4 c.4) Item Calixtus papa: INCESTUOSI ET NON LEGITIME CONIUNCTI SACERDOTES VEL LEGITIME CONIUNCTOS ACCUSARE NON POSSUNT. Consanguineorum coniunctiones nec legitime sunt nec manere possunt, sed sunt repellende. Quisquis ergo non legitime coniunctus, vel absque dotali titulo ac benedictione sacerdotis constat copulatus, sacerdotes vel legitime coniunctos criminari vel in eos testificari minime potest, quoniam omnis incesti macula pollutus infamis est et accusare supradictos non permittitur. Non solum ergo hii repellendi sunt et infames efficiuntur, sed etiam omnes eis consentientes. (C.3 q.4 c.5) Idem: 
QUI NON SUNT RECIPIENDI IN ACCUSATIONE. Conspiratores in nullius accusatione sunt recipiendi, nec eorum vel anathematizatorum vox ullum nocere aut ledere potest. (C.3 q.4 c.6) Item Stephanus papa: DE EODEM. Nullus anathematizatorum suscipiatur nec a quoquam credantur quae ab eis dicuntur vel conscribuntur. Eos dico anathematizatos esse, quos episcopi suis scriptis anathematizaverunt, aut eorum statuta anathematizant. (C.3 q.4 c.7) Item Fabianus papa: ANATHEMATIZATI FIDELES ACCUSARE NON POSSUNT. Omnes quos sanctorum patrum statuta tam preteritis quamque futuris temporibus anathematizant, submovemus, et ab omni fidelium accusatione alienamus. (C.3 q.4 c.8) Item Stephanus papa: CLERICUS QUI EPISCOPUM ACCUSAVERIT INFAMIS EFFICITUR. Clericus vero, qui episcopum suum accusaverit aut ei insidiator extiterit non est recipiendus, quia infamis effectus est, et a gradu debet recedere ac curie tradi serviturus. (C.3 q.4 c.11) Item Euticianus papa: INFAMIS VEL SACRILEGUS RELIGIOSUM CHRISTIANUM ACCUSARE NON POTEST. Nulli umquam infami aut sacrilego de quocumque negotio liceat adversus religiosum Christianum, quamvis 2 Conspiratores – 4 potest Ps.-Callistus I (JK †86) 9 (ed. Hinschius, 138).Coll. Trip. 1.14.12. 7 Nullus – 10 anathematizant Ps.-Stephanus I (JK †131) 7 (ed. Hinschius, 185).Coll. Trip. 1.21.4; Panormia 4.71. 13 Omnes – 15 alienamus Ps.-Fabianus I (JK †92) 5 (ed. Hinschius, 
humilis servilisque persona sit, testimonium dicere, nec de qualibet ratione vel inscriptione Christianum inpetere. (C.3 q.4 d.p.c.11) ¶ Notandum vero est, quod aliud sit excommunicatio, aliud anathematizatio. (C.3 q.4 c.12) Unde Iohannes octavus scribit cuidam episcopo: ALIUD EST EXCOMMUNICATIO, ALIUD ANATHEMATIZATIO. Hengiltrudam uxorem Bosonis noveris non solum excommunicatione, quae a fraterna societate separat, sed etiam anathemate, quod ab ipso corpore Christi, quod est ecclesia, recidit, crebro percussam. (C.3 q.4 d.p.c.12) ¶ Unde datur intelligi quod anathematizati intelligendi sunt non simpliciter a fraterna societate, sed a corpore Christi, quod est ecclesia, omnino separati. (QUAESTIO 5) (C.3 q.5 d.a.c.1) ¶ Quod vero testes de domo accusatorum producendi non sint, et quod vox inimicorum audienda non sit, multorum auctoritatibus monstratur. Ait enim Calixtus papa: (C.3 q.5 c.1) CONSANGUINEI VEL FAMILIARES ADVERSUS EXTRANEOS NON DICANT TESTIMONIUM. 
prodeuntes, sed si voluerint et invicem consenserint, inter se parentes testificentur et non in alios. (C.3 q.5 c.2) Item Anacletus papa: NUPER INIMICI ACCUSATORES VEL TESTES ESSE NON POSSUNT. Accusatores et testes esse non possunt, qui ante hesternum diem aut nudius tertius inimici fuerunt, ne irati nocere cupiant nec lesi se ulcisci velint. Inoffensus igitur accusatorum et testium affectus querendus est et non suspectus. Item Pontianus sanctae et universalis ecclesiae episcopus: (C.3 q.5 c.4) QUI NON POSSUNT ESSE ACCUSATORES VEL TESTES. Suspectos aut inimicos aut facile litigantes accusatores esse et testes antecessores nostri apostoli prohibuerunt et nos eorum auctoritate submovemus atque temporibus futuris excludimus. (C.3 q.5 d.p.c.14) ¶ Quod vero inimici ab accusatione prohibentur, inde est, quia eorum calliditate innocentia frequenter opprimi solet. Sed cum Athanasius sue cathedre reddi precipitur, quia de inimicitia sui patriarche conquestus est, patet quod etsi manifesta sunt crimina alicuius, non tamen accusatione inimici condempnandus est. Unde Nicolaus scribit Michaeli imperatori: 141).Anselmus 3.53, ed. Thaner, 142; Coll. Trip. 1.14.13; Panormia 4.85; Polycarpus 5.1.12; Coll. 3 libr. 2.32.67, ed. Motta, 1.460. 6 accusatores – 10 suspectus Ps.-Anacletus I (JK †4) 35 (ed. Hinschius, 84). Anselmus 3.14, ed. Thaner, 125; Coll. Trip. 1.2.22A-23; Polycarpus 5.1.3; Coll. 3 libr. 2.32.50, ed. Motta, 1.451-452. 15 Suspectos – 18 excludimus Ps.-Pontianus I (JK †89) 9 (ed. Hinschius, 
(C.3 q.5 c.15) QUI INIMICI SUNT, IUDICES ESSE NON POSSUNT. Athanasius a patriarcha suo depositus, quia de inimicitia conquestus est, iterato ad iudicium renovandum dirigitur, etsi manifesta sibi officiant crimina, sue ecclesiae tamen reddi precipitur. (QUAESTIO 6) (C.3 q.6 d.a.c.1) ¶ Extra provinciam autem reus nullatenus est producendus. Unde Fabianus papa scribit: (C.3 q.6 c.1) UBI CRIMEN ADMITTITUR, IBI CAUSA VENTILETUR. Ibi semper causa agatur, ubi crimen admittitur, et qui non probaverit quod obiecit, penam quam intulerit ipse patiatur. Idem: (C.3 q.6 c.2) ACCUSATUS NON NISI IN FORO SUO AUDIATUR. Si quis episcoporum super certis accusatur criminibus, ab omnibus audiatur qui sunt in provincia sua episcopis, quia non oportet accusatum alibi quam in foro suo audiri. 3 Athanasius – 6 precipitur Nicolaus I, Ep. 88 (JE 2796), ed. Perels, 
Idem: (C.3 q.6 c.3) DE EODEM. Pulsatus ante suum iudicem causam dicat. Non ante suum iudicem pulsatus, si voluerit, taceat. Pulsatis vero quotiens appellaverint inducie dentur. (C.3 q.6 d.p.c.3) ¶ Hoc autem quod de loco dictum est tunc intelligendum est, cum veritas cause non nisi in loco admissi criminis deprehendi potest, aut nisi altera pars iudicium maioris persone interpellaverit, sive declinando iudicium, sive relevando sententiam. Unde Stephanus, sanctae et apostolice atque universalis ecclesiae Romane episcopus, scribit omnibus episcopis: (C.3 q.6 c.4) INTRA PROVINCIAM ET A CONPROVINCIALIBUS TANTUM CAUSA EST AUDIENDA. Ultra provinciarum terminos accusandi licentia non progrediatur, sed omnis accusatio intra provinciam audiatur, et a conprovincialibus terminetur, nisi tamen ad apostolicam sedem fuerit appellatum. (C.3 q.6 c.5) Item Sixtus papa: 3 Pulsatus – 5 dentur Ps.-Fabianus I (JK †94) 28 (ed. Hinschius, 168).Anselmus 3.73, ed. Thaner, 153; Coll. Trip. 1.18.10; Panormia 4.123; Polycarpus 1.8.3b, 5.1.16; Coll. 3 libr. 2.32.63, ed. Motta, 1.458. 16 Ultra – 19 appellatum Ps.-Stephanus I (JK †131) 10 (ed. Hinschius, 185)- 186.Anselmus 3.74, ed. Thaner, 153; Coll. Trip. 1.21.7; Panormia 4.33; Coll. 3 libr. 2.32.137, ed. Motta, 1.483. Aa Bc Fd P 1 idem] vel item supra lin. Fdpc 3 ante1] AaBcFdpcPFr.: vero per Fda suum iudicem] iudicem suum Aa causam] causas Polyc. non – 5 dentur] om. Sg non ante et ante non P976 non] et non Ans.P976Trip.Pan. 4 pulsatus – taceat 
A CONPROVINCIALIBUS IUDICATUS APOSTOLICAM SEDEM APPELLET. Accusatus a conprovincialibus in aliqua causa episcopus licenter appellet, et adeat apostolice sedis pontificem, qui aut per se aut per vicarios suos retractare eius negotium procuret. Et dum iterato iudicio pontifex causam suam agit, alius in eius loco non ponatur aut ordinetur episcopus, quoniam, quamquam conprovincialibus episcopis accusati causam episcopi scrutari liceat, non tamen diffinire inconsulto romano pontifice permissum est. (C.3 q.6 c.7) Item Eleuterius papa: CONPROVINCIALES ET METROPOLITANI EPISCOPORUM CAUSAM AUDIRE, SED DIFFINIRE NON POSSUNT. Quamvis liceat apud provinciales, et metropolitanos, atque primates episcoporum ventilare accusationes vel criminationes, non tamen licet diffinire sine huius sanctae sedis auctoritate, sicut ab apostolis eorumque successoribus multorum consensu episcoporum iam diffinitum est. Nec in eorum ecclesiis alii aut preponantur aut ordinentur, antequam hic eorum iuste terminentur negotia. Reliquorum vero clericorum causas apud provinciales, et metropolitanos, et primates et ventilare et iuste finire licet. (C.3 q.6 d.p.c.10) ¶ Alias autem irrita erit 
(C.3 q.6 c.11) DAMPNATIO INIUSTA INRITA EST ET IN SINODO RETRACTANDA. Inritam esse episcoporum dampnationem iniustam censemus et idcirco a sinodo retractandam, ita ut oppressis ab omnibus in cunctis subveniatur causis. (C.3 q.6 d.p.c.11) ¶ Quod autem metropolitanum contempnere, et aliorum iudicium alicui expetere non liceat, Sixtus papa testatur, dicens: (C.3 q.6 c.12) PEREGRINA IUDICIA SUNT SUBMOVENDA. Peregrina iudicia, salva in omnibus apostolica auctoritate, generali sanctione prohibemus, quia indignum est ut ab extraneis iudicentur qui conprovinciales et a se electos debent habere iudices. Item Innocentius: (C.3 q.6 c.14) NULLI LICEAT ALIARUM PROVINCIARUM IUDICIUM EXPETERE. Non liceat cuiquam sine preiudicio tamen Romane ecclesiae, cui in omnibus causis reverentia debetur, relictis his sacerdotibus, qui in eadem provincia Dei ecclesias nutu divino gubernant, ad alias convolare provincias vel aliarum provinciarum episcoporum iudicia expeti vel pati. Quod si quis presumpserit, ab officio cleri submotus et iniurie reus ab omnibus iudicetur. (C.3 q.6 d.p.c.14) ¶ Reverentia autem, quae apostolice debetur ecclesiae, et eius auctoritas intelligenda est, cum 3 Inritam – 5 causis Ps.-Felix I (JK †142) 4 (ed. Hinschius, 198).Anselmus 3.65, ed. Thaner, 148; Coll. Trip. 1.24.3. 11 Peregrina – 14 iudices Ps.-Sixtus III (JK †397) (ed. Hinschius, 562).Anselmus 3.73, ed. Thaner, 152; Coll. Trip. 1.42.2. 18 Non – 24 iudicetur Innocentius I (JK 286) ???; Anselmus 3.75, ed. Thaner, 153; Coll. Trip. 1.38.20; Coll. 3 
vel ad ipsam appellatum fuerit, vel ab ea iudices electi conceduntur. Unde Sixtus papa, cum diceret “conprovinciales et a se electos debet habere iudices”, statim subiungit “nisi fuerit appellatum”. Et item Anacletus: (C.3 q.6 c.15) APOSTOLICE SEDIS DECRETO EXTRANEOS IUDICES ADIRE NON POSSUMUS. Unaqueque provincia tam iuxta ecclesiasticas quam iuxta seculi leges suos debet iustos et non iniquos habere iudices, et non extraneos, nisi apostolice huius sedis decreverit auctoritas. Item ex Romana sinodo: (C.3 q.6 c.16) NISI PER APPELLATIONEM ALTERIUS PROVINCIE IUDICES ADIRE NON OPORTET. Neminem exhiberi de provincia ad provinciam ad comitatum oportet, nisi ad relationem iudicis, ita ut auctor rei forum sequatur. Et infra: Illa quae sunt per unamquamque provinciam, ipsius provincie sinodus dispenset, sicut in Niceno constat esse decretum concilio. Ultra provincie terminos accusandi licentia non progrediatur. Omnis accusatio intra provinciam audiatur et a conprovincialibus terminetur. (C.3 q.6 c.17) Item: Si 8 Unaqueque – 11 auctoritas Ps.-Anacletus I (JK †2) 15 (ed. Hinschius, 73); Anselmus 3.80, ed. Thaner, 155; Coll. Trip. 1.2.7; Coll. 3 
quis clericus super quibuslibet criminibus accusatus fuerit, in provincia, in qua consistit ille qui pulsatur, suas exerat actiones, nec estimet eum accusator suus alibi aut longius ad iudicium pertrahendum. Item ex decreto Adriani papae: (C.3 q.6 c.18) UBI CRIMEN ADMITTITUR, IBI CAUSA VENTILETUR. Qui crimen obicit scribat se probaturum. Revera ibi causa agatur ubi crimen admittitur. (QUAESTIO 7) (C.3 q.7 d.a.c.1) ¶ Quod iudex esse non possit quem cum reo par aut maior macula inficit, multis auctoritatibus probatur. Dicit enim sancta romana sinodus: (C.3 q.7 c.1) INFAMES IUDICES ESSE NON POSSUNT. Infamis persona nec procurator potest esse, nec cognitor. (C.3 q.7 d.p.c.2) ¶ Idem testatur Felix papa, et eisdem verbis. Item in evangelio: “Ille qui trabem gestat in oculo probatur non posse educere festucam de oculo fratris sui.” Item David in libro psalmorum: “Peccatori autem dixit Deus: quare tu enarras iusticias meas?” etc. Item Gregorius: “Cuius vita despicitur, restat, ut eius predicatio contempnatur.” (C.3 q.7 c.3) Idem in Moralibus: 3.88.8, ed. Thaner 159; Polycarpus 5.1.31b; Coll. 3 libr. 2.32.82, ed. Motta, 1.468. 8 Qui – 9 admittitur Capit. Angilr. 47, ed. Schon, 147.Anselmus 3.89.21, ed. Thaner, 165; Polycarpus 5.1.40; Coll. 3 libr. 2.32.18, ed. Motta, 1.441. . 
QUI ALIORUM VITIA PUNIUNT SUA PRIUS CORRIGERE STUDEANT. “Qui sine peccato est vestrum, primus in illam lapidem mittat.” Prius ergo ipsi purgandi sunt, per quos aliorum culpe feriuntur, ut ipsi iam mundi per ultionem veniant, qui aliorum vicia corrigere festinant? (C.3 q.7 c.4) Item Ambrosius super “Beati immaculati”: ILLE DE VITA ALTERIUS IUDICET QUI NON HABET IN SE IPSO QUOD PUNIAT. Iudicet ille de alterius errore, qui non habet quod in se ipso condempnet. Iudicet ille, qui non agat eadem, quae in alio putaverit punienda ne, cum de alio iudicat, in se ferat sententiam. Iudicet ille, qui ad pronunciandum nullo odio, nulla offensione, nulla levitate ducatur. Item Gregorius: (C.3 q.7 c.5) GRAVATUS CRIMINIBUS ALIENA IUDICARE NON VALET. In gravibus peccatis quis positus, dum suis premitur, aliena non diluit. Cunctis enim liquet, quia, cum his displicet, qui ad intercedendum mittitur, irati animus procul dubio ad deteriora provocatur. Scriptum quippe est: “victime inpiorum abhominabiles Deo”, vota iustorum placabilia. Neque enim in omnipotentis Dei iudicio quid, sed a quo datur, inspicitur. Hinc est enim quod scriptum 
quia dominus respexit ad munera, premisit sollicite, quia respexit ad Abel. Ex qua re patenter ostenditur, quia non offerens a muneribus, sed munera ab offerente placuerunt. Dona quippe iniquorum non probat altissimus, nec respicit in oblationibus eorum, nec in multitudine sacrificiorum eorum propitiabitur peccatis. Item: Longe est dominus ab inpiis, et orationes iustorum exaudiet. (C.3 q.7 d.p.c.7) ¶ Item in evangelio: “Sal infatuatum ad nichilum utile esse dicitur, nisi ut proiciatur foras et ab hominibus conculcetur.” Ex quibus omnibus datur intelligi, quod criminosus alterius criminis iudex esse non potest, et se ipsum condempnat, dum in alterius crimen sententiam profert. Sed obicitur: Saul cum a domino esset reprobatus, populum dei iudicabat, et eius iudicium universus populus expetebat. Item, David, cum esset adulter et homicida, interrogatus a propheta, sententiam in divitem dedit, qui ovem pauperis rapuit dicens: “Iudicium mortis est viro huic.” Item, Salomon, cum amore muliercularum deos gentium coleret, tamen universa plebs Isrelitica ad eius iudicium confluebat. Sic et Ahaab, quamvis coleret Baal, tamen x tribus iudicabat. Multi etiam alii tam in veteri quam in novo testimento inveniuntur, quorum vita cum esset blasphemabilis, tamen eorum sententia, quia ex offitio suo servata iudiciarii ordinis integritate processit, invenitur servata. Unde et dominus ait in evangelio: “Super cathedram Moysi sederunt scribe et Pharisei, etc.” Hinc liquido constat, quod mali pastores, dum sententia iusti examinis aliorum crimina feriunt, sibi ipsis nocent, dum sine exemplo sue emendationis aliorum vitia corrigere curant; subditis vero prosunt, si, eorum increpatione correcti vel sententia coherciti vitam suam in melius commutare 
didicerint. Ac per hoc, dum ab ecclesia tollerati fuerint, eorum iudicium subterfugere non licet. (QUAESTIO 8) (C.3 q.8 d.a.c.1) ¶Quod autem episcopus ab uno tantum audiri vel iudicari non debeat, Zepherinus papa testatur, dicens: (C.3 q.8 c.1) EPISCOPUS NON NISI A PLURIBUS AUDIATUR ET IUDICETUR. Accusatores episcoporum omni careant suspicione, quia columnas suas dominus firmiter stare voluit, non a quibuslibet agitari. Nullum namque eorum sententia a suo iudice non dicta constringat, quia et leges seculi id ipsum fieri precipiunt. Xii iudices quilibet episcopus accusatus, si necesse fuerit, eligat, a quibus eius causa iuste iudicetur. Nec prius audiatur, aut excommunicetur, vel iudicetur, quam ipsi per se eligantur, et regulariter vocato ad suorum primo conventum episcoporum, per eos eius causa iuste audiatur et rationabiliter discernatur. Finis vero eius cause ad sedem apostolicam deferatur, ut ibidem terminetur. Absens vero nemo iudicetur, quia et divine et humane leges hoc prohibent. Item Felix episcopus dixit in concilio Cartaginensi iii: (C.3 q.8 c.2) A QUOT EPISCOPIS AUDIATUR EPISCOPUS, 
inciderit, si fuerit ei nimia necessitas non posse plurimos congregare, ne in crimine remaneat, a xii audiatur episcopis. (QUAESTIO 9) (C.3 q.9 d.a.c.1) ¶ De accusatoribus vero vel testibus, quod in absentem vocem accusationis vel testificationis exhibere non valeant, multorum auctoritatibus liquet. Ait enim Telesforus papa: (C.3 q.9 c.1) NISI REO PRESENTE ACCUSATOR NON AUDIATUR. Accusatori omnino non credi decernimus, qui absente adversario causam suggerit, ante utriusque partis iustam discussionem. Item Eleuterius papa: (C.3 q.9 c.2) ABSENTE ADVERSARIO SENTENTIAM FIERI NON LICET. Caveant iudices ecclesiae, ne absente eo, cuius causa ventilatur, sententiam proferant, quia irrita erit; immo et causam in synodo pro facto dabunt. Proditoris vero nec calumpnia nec vox audiatur. Item Calixtus papa: 9 Ait enim unde 12 Accusatori – 14 discussionem Ps.-Telesphorus I (JK †34) 4 (ed. Hinschius, 111)-112.Anselmus 3.13, ed. Thaner, 124; Coll. 
(C.3 q.9 c.3) REO ABSENTE ACCUSATOR NON AUDIATUR. Absente eo, quem accusare voluerit, quicquam accusatori non credatur. Qui sine scripto difficile, per scriptum autem numquam recipiantur, quia per scripturam nullus accusari potest, sed propria voce, et presente eo, quem accusare voluerit, suam quisque agat accusationem. Item Cornelius papa: Sg (C.3 q.9 c.4) QUAE IN ABSENTES GERUNTUR OMNINO EVACUENTUR. Omnia, quae adversus absentes in omni negotio aut loco aguntur aut iudicantur, omnino vacuentur, quoniam absentem nullus addicit nec ulla lex dampnat. Item Marcellus papa: (C.3 q.9 c.5) NON IUDICETUR QUI PRESENTIALITER NON ACCUSATUR VEL CONVINCITUR. Non oportet quemquam iudicari vel dampnari priusquam legitimos habeat presentes accusatores, locumque defendendi accipiat ad abluenda crimina. Item Damasus papa: (C.3 q.9 c.6) DE EODEM. Habetur quoque in decretis sanctorum patrum 
etc. (C.3 q.9 c.8) Qui accusare alium elegerit, presens per se, et non per alium accuset, inscriptione videlicet premissa. Neque ullus umquam iudicetur antequam legitimos accusatores presentes habeat locumque defendendi accipiat ad abluenda crimina. Item ex concilio Tolletano vii. (C.3 q.9 c.9) DE EODEM. Dignum est, ut vita innocentis nulla maculetur pernicie accusatoris; ideo quisquis a quolibet criminatur, non ante accusatus supplicio detur, quam accusator presentetur, atque legum et canonum sententia exquiratur. Quod si indigna ad accusandum persona invenitur, ad eius accusationem non iudicetur. Item Bonifacius papa episcopus ad Gallos: (C.3 q.9 c.10) DE EODEM ET QUOD QUI CAUSE NEGLEGIT ADESSE SENTENTIA DEBET FERIRI. Decrevimus vestram debere intra provinciam esse iudicium, et congregare synodum ante kalendarum diem novembrium, ut, si adesse voluerit, presens, si confidit, ad obiecta respondeat; si vero adesse neglexerit, dilationem sententie de absentia non lucretur. Nam manifestum est, confiteri eum de crimine, qui indulto et totiens delegato iudicio purgandi se occasione non utitur. Item Felix papa: 1 Qui – 5 crimina Ps.-Damasus I (JK †245) (ed. Hinschius, 520).Anselmus 3.47, ed. Thaner, 139-140; Coll. Trip. 1.35.4; Polycarpus 5.1.30; Coll. 3 libr. 2.32.70, ed. Motta, 1.463. 8 Dignum – 13 iudicetur 
(C.3 q.9 c.11) ABSENS NEC IUDICARI NEC ACCUSARI POTEST. Absente adversario non audiatur accusator, nec sententia absente parte alia a iudice dicta ullam obtinebit firmitatem. Item Nicholaus papa Vuallinoni Senensi archiepiscopo. (C.3 q.9 c.14) DE EODEM. Indicas Herimannum episcopum super quibusdam frequenter fuisse accusatum, pro quibus, quia ex parte ipsius persona deest, nos uni parti ad discrimen alterius credere procul dubio non possumus, quamvis nec usque adhuc qui fuerint illi excessus dixeris, nec utrum sane mentis erat idem antistes nec ne, cum ipsos excessus perpetrabat, evidenter ostenderis, satiusque arbitramur, quamlibet interim infirmitatem ad penam peccati, quam ad ipsum pertinere peccatum, cui magis consulendum et conpatiendum sit quam puniendum vel etiam aliquo modo feriendum. Item Calixtus papa: (C.3 q.9 c.15) TESTES NON DICANT TESTIMONIUM, NISI DE HIS, QUAE PRESENTIALITER NOVERUNT. Testes per quamcumque scripturam testimonium non proferant, sed presentes de his, quae viderunt et noverunt, veraciter testimonium dicant. Nec de aliis causis vel 
negotiis testimonium dicant, nisi de his, quae sub eorum presentia acta esse noscuntur. Item Felix papa: (C.3 q.9 c.18) ABSENS NEC ACCUSARE NEC ACCUSARI POTEST. Absens per alium accusare aut accusari non potest, nec affinis testis admittatur. Item Pelagius papa Sindue magistro militum: (C.3 q.9 c.19) REO ABSENTE LIBELLUS ACCUSATIONIS FRUSTRA OFFERTUR. Cartas quas nobis dedit Lucidius, si illo tempore adversarius ipsius illic presens fuisset, valide erant. Sed quia adversario absente gesta, quae nobis recensuit, facta leguntur, talia leges non recipiunt. Item Nicolaus papa Higmaro Remorum archiepiscopo: (C.3 q.9 c.21) ACCUSATUS ET ACCUSATOR SIMUL DEBENT ADESSE. Necesse est secundum sacrarum scripturarum documenta ac secundum iustitie trutinam, et accusatum et accusatorem simul adesse, et unam partem, quantacumque et qualicumque predita sit auctoritate, sic prorsus audiri, ut alteri parti nullum preiudicium irrogetur. 6 Absens – 7 admittatur Ps.-Felix I (JK †143) 11 (ed. Hinschius, 202).Anselmus 3.7, ed. Thaner, 122; Coll. Trip. 1.24.7; Polycarpus 5.1.23. 11 cartas – 14 recipiunt Pelagius I, Ep. 31.1 (J3 1929; JK 990; ed. Gassó et Batlle, 87.1-4). Coll. Trip. 1.54.9. 18 Necesse – 23 irrogetur Nicolaus I, Ep. 128 (JE 2838), ed. Perels, MGH Epp. 6.649.20-24.Coll. Trip. 1.62.33. 
(QUAESTIO 10) (C.3 q.10 d.a.c.1) ¶ Quod vero deficientes in primo capitulo non sint admittendi ad sequentia, ex concilio Cartaginensi vii confirmatur, in quo sic statutum legitur: (C.3 q.10 c.1) QUI IN PRIMO CAPITULO DEFICIT AD CETERA NON ADMITTATUR. Placuit, ut quotienscumque clericis ab accusatoribus multa crimina obiciuntur, et unum ex his, de quo prius egerint, probare non valuerint, ad cetera iam non admittantur. (C.3 q.10 d.p.c.1) ¶ Probatur illud idem auctoritate Arelatensis Concilii iii, in quo sic diffinitum est: (C.3 q.10 c.2) QUI FALSA FRATRIBUS OBICIUNT USQUE AD EXITUM NON COMMUNICENT. Eos, qui falsa fratribus capitula obiecisse convicti fuerint, placuit usque ad exitum non communicare, sicut magna synodus ante constituit, nisi digna satisfactione penituerint. Item Felix in secundo decretali episcopis Gallie: (C.3 q.10 c.3) QUI QUOD OBICIT PROBARE NON VALET, DE CETERO AD ARGUENDUM NON ADMITTITUR, NISI PROPRIAM CAUSAM CIVILEM DUMTAXAT ASSERERE VOLUERIT. Si accusatorum persone in iudicio episcoporum 
prohibeantur: apparet, quod in primo capitulo deficientes tamquam falsorum obiectores ad sequentia procedere non valent. (QUAESTIO 11) (C.3 q.11 d.a.c.1) ¶ Ab accusato vero accusationem in accusatorem verti, multorum auctoritate prohibetur. Ait enim Stephanus papa: (C.3 q.11 c.1) ACCUSATI, NISI PRIUS SE PURGAVERINT, ALIOS ACCUSARE NON POSSUNT. Neganda est accusatoris licentia criminandi, priusquam se crimine quo premuntur exuerint, quia non est credendum contra alios eorum confessioni, qui criminibus implicati sunt, nisi se prius probaverint innocentes. Quoniam periculosa est, non debet admitti rei adversus quemcumque professio. Item ex decreto Adriani papae: (C.3 q.11 c.3) DE EODEM. Non est credendum contra alios eorum confessioni, qui criminibus implicantur, nisi se prius probaverint innocentes, quia periculosa est et admitti non debet rei adversus quemcumque professio. (C.3 q.11 d.p.c.3) ¶ Hoc autem intelligendum est in pari vel minori crimine. Ceterum si de maiori eum accusare voluerit, veluti si accusatus de fornicatione de periurio, vel homicidio, vel symonia, vel quolibet alio huius modi crimine accusatorem suum inpetere voluerit, his auctoritatibus non prohibetur. 11 neganda – 16 professio Ps.-Stephanus I (JK †131) 11 (ed. Hinschius, 186).Anselmus 3.71, ed. Thaner, 152; Coll. Trip. 1.21.7; Panormia 4.67. 19 Non – 22 professio Ps.-Stephanus I (JK †131) 11 
(CAUSA 4) (C.4) ¶ Quidam in excommunicatione constitutus episcopum accusare disponit; adolescentem infra decimum et quartum etatis sue annum ad assertionem sue cause adducit; prohibitus ab accusatione adolescentem accusatorem et se testem facit; adolescens personam accusatoris et testis gerere cupit; die statuta ad electorum iudicum iudicium episcopus minime occurrit; a communione suspenditur; tandem renovato iudicio accusator culpabilis in accusatione invenitur; demum ad assertionem proprie cause procedit. Hic PRIMUM queritur, an in excommunicatione constitutus alium accusare valeat? SECUNDO, an infra decimum quartum annum in criminali causa testari quis possit? TERTIO, utrum ab accusatione prohibitus personam testificantis possit assumere? QUARTO, an idem possit esse accusator et testis? QUINTO, an die constituta non occurrens a communione sit removendus? SEXTO, si in episcoporum iudicio accusatoris persona culpabilis inventa fuerit, an ad assertionem proprie cause de cetero sit admittenda? (QUAESTIO 1) (C.4 q.1 d.a.c.1) ¶ De prima questione sic statutum legitur in concilio Cartaginensi VII, cui interfuit 
maculis aspersi, id est histriones aut turpitudinibus subiecte persone, heretici etiam, sive pagani sive Iudei, ab accusatione prohibentur. (QUAESTIO 2 ET 3) (C.4 q.2-3 d.a.c.1) ¶ Secunda autem et tertia questio eodem concilio, uno eodemque capitulo terminatur. Illud vero est huiusmodi: (C.4 q.2-3 c.1) QUI AB ACCUSATIONE REPELLUNTUR, AUT AD ANNUM XIV NONDUM PERVENERUNT, TESTES ESSE NON POSSUNT. Testes autem ad testimonium non admittendos esse censemus, qui nec ad accusationem admitti iussi sunt, vel etiam quos ipse accusator de domo sua produxerit. Ad testimonium autem intra annos quatuordecim etatis sue constituti non admittantur. (C.4 q.2-3 d.p.c.3) ¶ Sed obicitur illud beati Bricii, qui voce pueri triginta dies ab ortu habentis innocens probatus est. Sed miracula divina sunt admiranda, non in exemplum humane actionis trahenda. (QUAESTIO 4) (C.4 q.4 d.a.c.1) ¶ De quarta vero questione Fabianus papa constituit, dicens: (C.4 q.4 c.1) ACCUSATOR, TESTIS VEL IUDEX ALIQUIS SIMUL ESSE NON POTEST. Nullus umquam presumat accusator simul esse et iudex vel testis, quoniam in omni iudicio quatuor personas semper esse necesse est, id est iudices electos, et idoneos accusatores, defensores congruos atque legitimos testes. Iudices autem debent uti equitate, testes veritate, 
accusatores intentione ad amplificandam causam, defensores extenuatione ad minuendam causam. (C.4 q.4 c.2) Item Damasus papa. QUILIBET IN CAUSA DUAS PERSONAS GERERE NON VALET. Nullus introducatur personaliter ad causam, sed accusatores et accusati equa audiantur ratione, iuxta quod ordo exigit. Accusatores vero et iudices non iidem sint, sed per se accusatores, per se iudices, per se testes, per se accusati, unusquisque in suo ordine. (§ 1) Inscriptio semper fiat ut talionem calumpniator recipiat, quia ante inscriptionem nemo debet iudicari vel dampnari, cum et seculi leges hec eadem retineant. (QUAESTIO 5) (C.4 q.5 d.a.c.1) ¶ De quinta vero questione in concilio Cartaginensi III sic invenitur diffinitum: (C.4 q.5 c.1) NON EST A COMMUNIONE SUSPENDENDUS, QUI DIE STATUTA AD CAUSAM PERVENIRE NON POTUIT. Quisquis episcoporum accusatur, ad primates provincie ipsius causam deferat accusator. Nec a communione suspendatur cui crimen intenditur, nisi ad causam suam dicendam electorum iudicum, die statuta, litteris evocatus 
ibi causa eius terminetur, ipse in se dampnationis sententiam dixisse iudicetur. Tempore sane, quo non communicat, nec in sua ecclesia vel parrochia communicet. Accusator autem eius, si numquam diebus cause dicende defuerit subtrahens se, a communione non removeatur. Si vero aliquando defuerit subtrahens se, restituto in communione episcopo, removeatur a communione accusator, ita tamen, ut nec ipsi adimatur facultas cause peragende, si se ad diem constitutam occurrere non voluisse, sed non potuisse probaverit. (QUAESTIO 6) (C.4 q.6 d.a.c.1) ¶ Sexta vera questio eodem capitulo terminatur, in quo sequitur: (C.4 q.6 c.1) IN CIVILI ET PROPRIO DUMTAXAT NEGOTIO AD ARGUENDUM ADMITTITUR, QUI IN EPISCOPI ACCUSATIONE CULPABILIS INVENITUR. Illud vero placuit, ut cum agere ceperit in episcoporum iudicio, si fuerit accusatoris persona dampnabilis de cetero ad arguendum non admittatur, nisi proprias causas, non tamen ecclesiasticas vel criminales, asserere voluerit. (C.4 q.6 c.2) Item ex concilio Cartaginensi VII PROPRIAM CAUSAM AGERE VALET CUI ACCUSARE NON LICET. Omnibus, quibus accusatio denegatur, in causis propriis accusandi licentia non est neganda. 18 Illud – 21 voluerit *Coll. Trip. 2.20(17).3; Ivo, Decretum 5.270; Panormia 4.106; Coll. 3 libr. 2.32.180; Polycarpus 5.3.6. 25 Omnibus – 
(CAUSA 5) (C.5) ¶ In infamiam cuiusdam episcopi cartula accusationis occulte conscribitur; tandem accusator procedit in publicum. Episcopus semel litteris evocatus, cause sue die statuta adesse non valens, per procuratorem iudici se representavit; absque sinodali audientia dampnatur. Demum iudicio per appellationem renovato, de accusatoris inimicitia episcopus conqueritur; tandem in probatione deficit accusator. PRIMO queritur, qua pena sit feriendus, qui, famosum libellum clanculo scribens, probare negligit quae litteris mandavit? SECUNDO, quotiens sit vocandus ad causam ante, quam sententiam dampnationis excipiat? TERTIO, an per procuratorem causam suam agere valeat qui per se ipsum cause sue adesse non potest? QUARTO, an absque sinodali audientia sit dampnandus? Quinto, an ideo aliquis sit habendus inimicus, quia crimen alterius indicat? SEXTO, qua pena sit plectendus, qui quod intulit probare non valet? (QUAESTIO 1) (C.5 q.1 d.a.c.1) ¶ De prima questione Adrianus papa scribit, dicens: (C.5 q.1 c.1) FLAGELLETUR QUI SCRIPTA IN ALTERIUS FAMAM PROBARE NEGLEXERIT. Qui in alterius famam publice scripturam aut verba 
facienda pace callide contradicentem. Qui si non exierit, neque publice confessus fuerit, quisquis ille sit, qui hoc agere presumpserit, vel consensum tante iniquitatis consilio prebuit, ex Dei et Domini nostri Iesu Christi spiritu diffinimus, ut sancti eius corporis ac sanguinis participatione privatus sit. Sin vero, quia latet, et quoniam nescitur, teneri ad disciplinam non valet, tanti mali conscius, et prohibitus, corpus et sanguinem Domini percipere presumit, anathematis ultione percutiatur, ut fallax ac pestifer a sanctae ecclesiae corpore sit divisus. Sin autem in eandem civitatem ingressus publice potuerit docere quae dixit, vel certe sciens se non posse quae scripsit ostendere, errorem suum fuerit aperte confessus, dominici corporis et sanguinis participatione non sit privatus, neque a sanctae ecclesiae corpore alienus existat. (QUAESTIO 2) (C.5 q.2 d.a.c.1) ¶ Vocatio autem eius, qui inpetitur, non semel, sed bis et tertio per congruum spatium rationabilibus scriptis fieri debet. Unde Damasus papa scribit, dicens: (C.5 q.2 c.1) VOCATIO AD SINODUM EIUS, QUI INPETITUR, IN SCRIPTIS, ET PER SPATIUM FIAT CONGRUUM. Vocatio ad sinodum iuxta decreta Patrum canonica eius, qui inpetitur, rationabilibus scriptis per spatium debet fieri congruum atque canonicum, quia, nisi canonice vocatus fuerit suo tempore et canonica ordinatione, licet venerit ad conventum quacumque necessitate, nisi sponte voluerit, nullatenus suis respondebit insidiatoribus. (C.5 q.2 c.2) Item Silvester papa. 
QUIBUS TEMPORUM SPATIIS REUS VOCETUR AD CAUSAM. Presenti decreto censemus, ut inprimis paternaliter vocentur, et per septem dies expectentur, nullius ecclesiastice rei interdicta licentia. Huic vero expectationi iterum addantur dies septem, interdicta licentia ecclesiam intrandi et omnia divina offitia audiendi. Post vero adiciantur duo dies, quibus a pace et communione sanctae ecclesiae sint suspensi. Deinde vero iterum aliis duobus diebus sub eadem expectatione deportentur. Quibus uno die superaddito, omni expectatione veluti iam desperata, reus mox anathematis gladio feriatur. (C.5 q.2 c.3) Item Damasus papa. NULLIUS ACCUSATIO PER SCRIPTA SUSCIPIATUR. Relatum est ad sedem apostolicam, vos accusationes fratrum per scripta suscipere absque legitimo accusatore. Quod deinceps in omni terrarum orbe fieri apostolica auctoritate prohibemus, et quod nuper factum est absque ulla retardatione corrigere curamus, nec umquam prius per scripta eorum, qui accusantur, causas discutere quam per querelantium institutionem vocati canonice ad sinodum veniant, et presens per presentem agnoscat veraciter et intelligat quae ei obiciuntur. (§ 1) Leges enim seculi accusatores presentes exigunt, et non per scripta absentes. Unde canonica Patrum constituta non semel, sed sepissime clamant, nec accusationes, nec testimonia 
abluenda crimina. Curandum quoque est, ne ira cuiquam subripiat, faciatque citius omne quod non licet. (C.5 q.2 c.4) Item Felix papa Athanasio, et omnibus orientalibus episcopis. VI AUT TIMORE EIECTI, AUT SUIS REBUS EXPOLIATI, AD SINODUM NON EVOCENTUR. Si primates accusatores episcoporum cum eis pacificare familiariter minime potuerint, tunc tempore legitimo eos ad sinodum canonice convocatam non infra angusta tempora canonice convocent, et non prius, quam eis per scripta significent quid eis opponitur, ut ad responsionem preparati adveniant. Nam si aut vi, aut timore eiecti, aut suis rebus expoliati fuerint, nec canonice vocari ad sinodum possunt, nec respondere emulis debent ante, quam canonice restituantur, et sua omnia eis legaliter reddantur. (C.5 q.2 d.p.c.4) ¶ His auctoritatibus evidentissime datur intelligi, quod nisi quis canonice vocatus fuerit, etiamsi aliqua occasione ad sinodum veniat, suis nullatenus cogitur respondere insidiatoribus. Canonica autem vocatio est, quando servato dierum interstitio, secundum auctoritatem beati Silvestri, cause sue litteris adesse iubetur, quibus quid ei obiciatur auctoritate Felicis papae significari oportet. (QUAESTIO 3) (C.5 q.3 d.a.c.1) ¶ Quod autem per procuratorem causam suam agere valeat qui inpeditus cause sue adesse non valet, auctoritate Romane Sinodi, quae tempore Adriani papae celebrata est, probari videtur, in qua sic statutum legitur: (C.5 q.3 c.1) PRO SE LEGATUM AD SINODUM MITTAT 
nec a communione suspendatur cui crimen intenditur, nisi ad causam suam dicendam, electorum iudicum die statuta litteris evocatus, minime occurrerit, hoc est (nisi aliena preoccupaverit necessitas) infra spatium duorum vel trium mensium, vel eo amplius, prout causa dictaverit. (C.5 q.3 d.p.c.1) ¶ Ecce episcopus si inpeditus et cause sue adesse non valens, legatum pro se iubetur mittere ad sinodum. Sed legatus iste non ad causam agendam, sed ad necessitatem sinodo exponendam mittitur, qua inpeditus episcopus sinodo presentiam suam exhibere non valuit. Causam autem (maxime criminalem) nulli nisi per se agere licet. Unde Adrianus papa ait. (C.5 q.3 c.2) CRIMINALITER ACCUSANS VEL ACCUSATUS PER SE EXPERIATUR. In criminalibus causis nec accusator, nisi per se, aliquem accusare potest, nec accusatus per aliam personam se defendere permittitur. (C.5 q.3 c.3) Item Anacletus papa. IN OMNIBUS CAUSIS, PRETERQUAM IN CRIMINALIBUS, EPISCOPI ET SACERDOTES PRO SE ADVOCATUM HABEANT. Quia episcopus universique sacerdotes ad solam laudem Dei bonorumque operum actionem constituuntur, debet unusquisque eorum tam pro ecclesiasticis, quam etiam pro suis actionibus (excepto publico videlicet crimine) habere advocatum, non male fame suspectum, 
(C.5 q.4 c.1) NISI IN LEGITIMA SINODO EPISCOPUS IUDICARI VEL AUDIRI NON DEBET. Nullus episcopus, nisi in legitima sinodo et suo tempore apostolica auctoritate convocata, super quibusdam criminationibus pulsatus audiatur, vel iudicetur vel dampnetur. Sin aliter presumptum a quibusdam fuerit, in vanum deducatur quod egerint, nec inter ecclesiastica statuta ullo modo reputetur. (C.5 q.4 c.2) Item Zepherinus Urbis Rome episcopus omnibus episcopis. EPISCOPUS ACCUSATUS A DUODECIM AUDIATUR, FINIS VERO CAUSE AD APOSTOLICAM SEDEM DEFERATUR. Duodecim iudices quilibet episcopus accusatus, si necesse fuerit, eligat, a quibus eius causa iudicetur, nec prius audiatur, aut excommunicetur vel iudicetur, quam ipsi per se eligantur, et regulariter vocatus ad suorum conventum primo episcoporum, per eos eius causa iuste audiatur, et rationabiliter discernatur. Finis vero eius cause ad sedem apostolicam deferatur, ut ibidem terminetur, nec ante finiatur, quam eius auctoritate fulciatur. (QUAESTIO 5) (C.5 q.5 d.a.c.1) ¶ Nunc autem queritur, an sit aliquis iudicandus malivolus, quia crimen alterius indicat. De hoc ita scribit Augustinus: (C.5 q.5 c.1) MAGIS NOCET QUI CRIMEN CELAT QUAM QUI AMICABILITER INDICAT. Non vos iudicetis malivolos, quoniam crimen alterius indicatis. Magis quippe nocentes estis, quam si fratres vestros, quos indicando corrigere potestis, tacendo perire permittitis. Si enim frater tuus vulnus habet in corpore, 
quod velit occultari, cum timet secari, nonne crudeliter a te siletur et misericorditer indicatur? quanto ergo potius debes manifestare, ne deterius putrescat in corde? (C.5 q.5 c.2) Idem ad Vincentium Donatistam et Rogatistam. NEC QUI PARCIT EST AMICUS, NEC QUI VERBERAT INIMICUS. Non omnis, qui parcit, amicus est, nec omnis, qui verberat, inimicus. “Meliora sunt vulnera amici quam voluntaria oscula inimici”. Melius est cum severitate diligere quam cum lenitate decipere. (§ 1) Utilius esurienti panis tollitur, si de cibo securus iustitiam negligebat, quam esurienti panis frangitur, ut iniustitie seductus acquiescat. (§ 2) Et qui freneticum ligat, et qui lethargicum excitat, ambobus molestus ambos amat. (§ 3) Quis nos potest amplius amare quam Deus? Et tamen nos non solum docere suaviter, verum etiam salubriter terrere non cessat. Fomentis lenibus, quibus consolatur, sepe etiam mordacissimum medicamentum tribulationis adiungit, exercet fame patriarchas, etiam pios et religiosos; populum contumacem penis gravioribus agitat; non aufert ab Apostolo stimulum carnis tertio rogatus, ut virtutem in infirmitate perficiat. Et infra: (§ 4) Noveris aliquando furem avertendis pecoribus pabulum spargere, et pastorem aliquando flagello ad gregem pecora errantia revocare. 
(C.5 q.5 c.4) AD ACCUSATIONEM NON ADMITTANTUR ALIORUM CRIMINA SPONTE CONFITENTES. Illi, qui aut in fide catholica, aut inimicitia suspecti sunt, ad pulsationem episcoporum non admittantur. Nec illi, qui aliorum sponte crimina confitentur. Et ideo replicanda sollicite est veritas, quam sponte prolata in illis habere vox non potest. Hanc diversis cruciatibus e latebris suis religiosus tortor exigere debet, ut dum penis corpora subiciuntur, quae gesta sunt fideliter et veraciter exquirantur. (C.5 q.5 c.5) Item in Proverbiis. DE EODEM. Qui ambulat fraudulenter, revelat archana; qui autem fidelis est, celat animi commissum. Et infra: (§ 1) quae viderunt oculi tui ne proferas in iurgio cito, ne postea emendare non possis, cum dehonestaveris amicum tuum. (C.5 q.5 d.p.c.5) ¶ Sed aliud est ex karitate aliorum crimina deferre, ut quos secreta ammonitione corrigere non possumus convictos iudicis sententia corripiat, atque aliud insidiando falsa obicere, vel insultando vera facile exprobrare. Illud autem karitatis, hoc vero inpietatis est offitium. (§ 1) Unde in eisdem Proverbiis dicitur: “Verba inpiorum insidiantur sanguini: os iustorum liberabit eos”. Et infra: “Qui quod novit loquitur, iudex iustitie est: qui autem mentitur, testis est fraudulentus”. Item: “Labium veritatis firmum erit in perpetuum: qui autem testis est repentinus, concinnat linguam mendacii”. Item: “Qui custodit os suum, custodit animam suam: qui autem inconsideratus est ad loquendum, sentiet mala. Verbum mendax iustus detestabitur: inpius autem confundit et confundetur”. (§ 2) Item Augustinus in Psalmo 34: “Si aliquando humana infirmitate pedes nostri in aliquod peccatum moventur, insurgunt lingue iniquissime 
inimicorum; cum fuisset miserendum, irrident inpii, unde dolent pii”. (QUAESTIO 6) (C.5 q.6 d.a.c.1) ¶ Qui autem quod intulit probare non valet, puniendus est. Unde Adrianus papa ait: (C.5 q.6 c.1) PUNIATUR QUI ALIIS FALSA INTULERIT. Omnis, qui aliis falsa intulerit, puniatur, et pro falsitate ferat infamiam. (C.5 q.6 c.2) Item Gregorius. DE EODEM. Qui calumpniam illatam non probat, penam debet incurrere, quam, si probasset, reus utique sustineret. (C.5 q.6 c.3) Idem in Registro. QUA PENA FERIATUR QUI CRIMEN ILLATUM NON PROBAT. Quia iuxta canonicas patrum sententias qui calumpniam illatam non probat penam debet incurrere, ac per hoc, quia subdiaconus crimen diacono probare non potuit, quoniam inpositionem manus (qua carere potuisset) non habuit, non solum sacerdotio, sed offitio caruit, et tamquam revera infamis meruit verberibus castigari. Nam cui cum tribus testibus veluti laico crimen quodlibet approbatur, non est mirum, quod obiecit dum 
AD SANCTAE COMMUNIONIS MINISTERIUM NON ACCEDAT QUI CRIMEN ILLATUM NON PROBAT. Epiphanium presbiterum quorumdam sacerdotum litteris criminaliter accusatum, cuius nos, ut valuimus, causam discutientes, nichilque in eo obiectorum reperientes, ut ad locum suum reverteretur absolvimus. Criminis ergo eius auctores volumus te perscrutari, et nisi qui eandem transmisit epistolam paratus fuerit hoc, quod obiecit, canonicis atque districtissimis probationibus edocere, nullatenus ad sanctae communionis ministerium accedat. 3 Epiphanium – 11 accedat *Coll. 3 libr. 2.32.160. Fd 1 ministerium misterium Fd 
(CAUSA 6) (C.6) ¶ Duo fornicatores et infamia notati quendam religiosum episcopum de symonia accusare nituntur; reus alterius provincie archiepiscopi iudicium expetit; tandem in probatione deficit accusator; reus cogitur ad innocentie sue assertionem. PRIMO queritur, an crimine irretiti vel infamia notati ad huiusmodi accusationem sint admittendi? SECUNDO, si episcopus in eos accusationem vertere voluerit, an simplici assertioni sue sit fides habenda? TERTIO, si liceat sibi expetere iudicium archiepiscopi alterius provincie? QUARTO, cuius iudicium sibi sit expetendum, si circa suam sententiam episcopos sue provincie discordare contigerit? QUINTO, si in probatione deficit accusator, an reus sit cogendus ad probationem innocentie sue? (QUAESTIO 1) (C.6 q.1 d.a.c.1) ¶ Quod autem crimine irretiti alios accusare non possunt, Anacletus papa testatur, dicens: (C.6 q.1 c.1) A CRIMINOSIS SACERDOS ACCUSARI NON PERMITTITUR. Si sacerdos sine crimine eligi precipitur, nullatenus a criminosis accusari aut calumpniari permittitur, nec ab aliis, quam ab his, qui sine crimine sunt, et iusta electione sacerdotes ordinari possunt, et tales per omnia inveniuntur, quales eligi sacerdotes iubentur. 
(C.6 q.1 d.p.c.6) ¶ Non solum autem criminosi, sed etiam quilibet alii ab accusatione episcoporum repelluntur. Unde Anacletus papa ait: (C.6 q.1 c.7) DEO NON PLACET QUI SUOS SERVOS ACCUSAT. Si omnia in hoc seculo vindicata essent, locum divina iudicia non haberent. Supervacuis laborat inpendiis, qui solem certat facibus adiuvare. Ideo si aliquis putat se Deo in hoc placere, quod servos suos accusat, et ut meliores fiant dicit se hoc agere, in vanum laborat, et plus invidie stimulis agitatur quam karitatis, quoniam gratie plenitudo adiectione non indiget, nec ulla requirit conmendationis augmenta. (C.6 q.1 d.p.c.11) ¶ Verum hac auctoritate prohibentur spirituales a carnalibus accusari, non carnales a spiritualibus. Quod ex verbis eiusdem datur intelligi, quibus in eodem capitulo subiunxit, dicens: “Capite languescente facilius reliqua corporis membra inficiuntur, sicut scriptum est: Omne caput languidum, et omne cor merens; a planta pedis usque ad verticem non est in eo sanitas”. Quapropter manifestum est, diabolum (qui sicut leo rugiens circuit, querens quem devoret) cordibus plebium suadere, ut doctoribus atque pastoribus suis detractiones irrogent, vel accusent, ut plebes languescentes (non tenentibus pastoribus frena eorum) lasciviant, atque in ima ruant, ut saltim sic periclitari possint. Multum vero distant dampna morum a dampnis rerum temporalium, cum ista extra nos sint, illa vero in nobis. Et infra: “Peius malum fore non existimo, quam Christianos suis invidere sacerdotibus”. Hinc etiam Felix II ait: 
(C.6 q.1 c.12) DEO RECTE FAMULANTES PERSEQUI NON LICET. Quiescite, inquit sancta sinodus Nicena, et nolite persequi eos, qui recte Deo famulantur, et sincera voluntate superna Dei mandata custodiunt, et nostris legibus subiugantur; quia non decet, ut carnales spirituales persequantur. (C.6 q.1 d.p.c.16) ¶ Patet ergo, ut premissum est, quod carnales prohibentur ab accusatione spiritualium, non spirituales ab accusatione carnalium. (§ 1) Cum itaque criminosi et infames ab accusationibus prohibeantur, videndum est, quos canonum sacra auctoritas infames appellet. De his Stephanus Romane ecclesiae episcopus scribit Ylario, dicens: (C.6 q.1 c.17) QUAE PERSONE INFAMES HABEANTUR. Infames esse eas personas dicimus, quae pro aliqua culpa notantur infamia, id est omnes, qui Christiane legis normam abiciunt, et statuta ecclesiastica contempnunt; similiter fures, sacrilegos et omnibus capitalibus criminibus irretitos; sepulcrorum quoque violatores, et omnes, qui adversus patres armantur, qui in omni mundo infamia notantur; similiter et incestuosos, homicidas, periuros, raptores, maleficos, veneficos, adulteros, de bellis publicis fugientes, et qui indigna sibi petunt loca tenere, aut facultates ecclesiae auferunt iniuste, et qui fratres calumpniantur, aut accusant et non probant, et qui 
existunt, aut furiosi manifestantur, hi omnes, inquam, nec ad sacros gradus debent provehi, nec isti, nec liberti neque suspecti, neque rectam fidem vel dignam conversationem non habentes, summos sacerdotes possunt accusare, nec ad accusationem seu ad testimonium ullatenus iuste recipi possunt. (C.6 q.1 d.p.c.19) ¶ Sed licet infames ab accusatione episcoporum prohibeantur, non tamen isti ab huius accusatione prohibendi sunt. Hereticos namque accusare infamibus non prohibetur, ut supra patuit in ea causa, ubi de accusatione minorum adversus maiores disputatum est. (C.6 q.1 c.20) Item. Cum maiores scientia et moribus a minoribus accusari prohibeantur, non equales ab equalibus, vel minores a maioribus, ab huius accusationibus non sunt hii prohibendi, cum hereticus catholico minor sit. (C.6 q.1 c.21) Sed hoc an generaliter accipiendum sit, Augustinus non diffinit, dicens: DUBIUM EST, AN SCIENS AVARUS, AN NESCIENS HERETICUS GRAVIUS PECCET. Quero ergo, quis peccet gravius, qui nesciens heresim incurrerit, an qui sciens ab avaritia, id est ab ydolatria non recesserit? Secundum illam regulam, qua peccata scientium peccatis ignorantie preponuntur, avarum conscientia vincit in scelere. Sed si, forte hoc faciat in heresi ipsius sceleris magnitudo, quod facit in avaritia scientis admissio hereticus nesciens avaro scienti coequatur. Item: (§ 1) Utrum catholicum pessimis moribus alicui heretico, in cuius vita, preter id, quod hereticus est, non inveniunt homines quod reprehendant, preponere debeamus, non audeo precipitare sententiam. (C.6 q.1 d.p.c.21) ¶ Verum hoc Augustini, et illud de 
heresim lapsos. Hic autem in omnibus religiosus aparens, dum se negat heretice communionis aliquando macula infectum, infames atque alios huiusmodi a sua accusatione ipse repellit. (QUAESTIO 2) (C.6 q.2 d.a.c.1) ¶ Quod autem queritur, si episcopus accusationem in accusatorem vertere voluerit, an sue simplici assertioni fides sit habenda? facile solvitur, si sanctorum Patrum auctoritas diligenter inspiciatur. Ut enim sancti patres diffiniunt, nullius persone, quantumlibet exercitate, confessioni fides est adhibenda, nisi conpetentes probationes adhibeat. Unde in IV Cartaginensi concilio legitur: (C.6 q.2 c.1) EPISCOPUS, CRIMEN ALICUI OBICIENS, IN SINODO PROBET QUOD OBICIT. Episcopus, si clerico vel laico crimen inposuerit, deducatur ad probationem in sinodum. (C.6 q.2 d.p.c.1) ¶ Sed obicitur: Si se solum alieni sceleris conscium noverit, probare illud testibus non valet; quid ergo tunc sibi faciendum sit, ex concilio Vasensi sic diffinitur: (C.6 q.2 c.2) EPISCOPUS NON PROFERAT QUOD PROBARE NON POTEST. 
omnium, preterquam eius, qui eum reum iudicat, permanebit. (C.6 q.2 c.3) DE EPISCOPO, QUI SIBI SOLI DICIT ALIQUEM SUUM CRIMEN FUISSE CONFESSUM. Placuit, ut si quando episcopus dicit aliquem sibi soli proprium crimen fuisse confessum, atque ille neget, non putet ad iniuriam suam episcopus pertinere, quod illi soli non creditur. Et si scrupulo proprie conscientie se dicit neganti nolle communicare, quamdiu excommunicato non communicaverit suus episcopus, eidem episcopo ab aliis non communicetur episcopis, ut magis caveat episcopus, ne dicat in quemquam quod aliis documentis convincere non potest. (QUAESTIO 3) (C.6 q.3 d.a.c.1) ¶ Iudicium vero archiepiscopi alterius provincie alicui expetere non licet. Unde Gregorius ait: (C.6 q.3 c.1) ALTERIUS PARROCHIANUM ALICUI IUDICARE NON LICET. Scriptum est in lege: “Per alienam messem transiens falcem mittere non debes, sed manu spicas conterere et manducare”. Falcem enim iudicii mittere non debes in ea segete, quae alteri videtur esse conmissa, sed per affectum boni operis frumenta dominica viciorum suorum paleis expolia, et in ecclesiae corpus admonendo et persuadendo, quasi mandendo, convertere. (C.6 q.3 c.2) Item Pelagius papa omnibus episcopis. QUOT CIVITATES UNAQUEQUE PROVINCIA HABEAT. Scitote certam esse provinciam, quae habet X aut XI civitates, et unum regem, et totidem minores potestates sub se, et unum metropolitanum, aliosque suffraganeos X vel XI episcopos iudices, ad quorum iudicium omnes 
civitatum referantur, ut ab his omnibus iuste consona voce discernatur, nisi ad maiorem auctoritatem fuerit ab his, qui iudicandi sunt, appellatum. Unde non oportet, ut degradetur vel dehonoretur unaqueque provincia; sed apud semetipsam habeat iudices, sacerdotes et episcopos, singulos videlicet secundum ordines suos, et quicumque causam habuerit a suis iudicibus iudicetur, et non ab alienis, id est a sue iustis iudicibus provincie, et non ab extraneis, nisi (ut iam est prelibatum) a iudicandis fuerit appellatum. (QUAESTIO 4) (C.6 q.4 d.a.c.1) ¶ Porro cuius iudicium sibi expetendum sit, si iudices electi inter se discordare ceperint, in Laudicensi concilio sic invenitur diffinitum: (C.6 q.4 c.1) A QUO SIT FERENDA SENTENTIA, QUANDO CONPROVINCIALES EPISCOPI DISCORDANT. Si quis episcopus criminaliter in iudicio episcoporum fuerit accusatus, contingat autem episcopos provincie, qui convenerint, diversas habere sententias, et alios quidem innocentem eum pronunciare, alios reum, propter huiusmodi controversiam amputandam placuit sanctae sinodo metropolitanum episcopum alterius vicine provincie advocari, et aliquantos cum eo episcopos alios, qui pariter residentes quaecumque fuerit dirimant 
QUANDO ELECTI IUDICES INTER SE DE SENTENTIA DISCORDES EXTITERINT, DE VICINA PROVINCIA ARCHIEPISCOPUS ADVOCETUR. Si quis episcopus in aliquibus iudicatur, et viderit ipsos episcopos, qui in provincia sua sunt, inter se iudicio discrepare, ut alii videantur eum, qui iudicatur, iustificare, alii condempnare, pro diffinitione huius dissensionis hoc placuit sanctae sinodo, ut de provincia vicina alter metropolitanus convocetur episcopus, ut per eum confirmetur quod secundum rectum placuerit canonem. (C.6 q.4 d.p.c.4) ¶ Sed si omnium conprovincialium concordi sententia fuerit dampnatus, manebit erga eum inmobilis censura. Unde in Laudicensi concilio legitur: (C.6 q.4 c.5) EPISCOPUS, QUI AB EPISCOPIS SUE PROVINCIE CONSONAM SENTENTIAM REPORTAVERIT, AB ALIIS IUDICARI NON POTERIT. Si quis episcopus criminaliter accusatus ab omnibus, qui sunt intra provinciam, episcopis exceperit unam consonamque sententiam, ab aliis ulterius iudicari non poterit, sed manere circa eum oportet tamquam convenientem, quae ab omnibus prolata est, firmam ratamque sententiam. (C.6 q.4 d.p.c.5) ¶ Subintelligendum vero est, nisi ad iudicem maioris auctoritatis fuerit provocatum. Tunc enim per appellationem soluta sententia firmitatem non obtinet. Unde Nicolaus papa ait: (C.6 q.4 c.6) SEMEL DIFFINITUM RETRACTARI NON LICET, NISI UBI MAIOR AUCTORITAS FUERIT. Quod bene semel diffinitum est et interpositis iuramentis deliberatum, nulla debet iteratione, nisi fortassis ubi fuerit maior auctoritas, retractari. (C.6 q.4 c.7) Item ex concilio Sardicensi. 
IN RENOVATIONE IUDICII MEMORIA BEATI PETRI EST HABENDA. Osius episcopus dixit: “Quod si aliquis episcopus adiudicatus fuerit in aliqua causa, et putat se bonam causam habere, alterum iudicium renovetur, si vobis placet, S. Petri apostoli memoriam honoremus, ut scribatur vel ab his, qui examinaverunt, vel etiam ab aliis episcopis, qui in provincia proxima morantur, Romano episcopo. Et si iudicaverit renovandum esse iudicium, renovetur et det iudices. Si autem probaverit talem causam ut ea non refricentur, quae acta sunt, quae decreverit Romanus episcopus confirmata erunt. Si hoc ergo omnibus placet, statuatur”. Sinodus respondit: Placet. (QUAESTIO 5) (C.6 q.5 d.a.c.1) ¶ Quod autem deficiente accusatore reus non sit cogendus ad probationem, auctoritate Gregorii probatur, qui scribens Maximo ait: (C.6 q.5 c.1) ONUS PROBATIONIS REO NON INCUMBIT. Quod autem postulas, ut illuc personam dirigere debeamus, qua de his, quae dicuntur, possit esse probatio, esset utcumque excusabile, si umquam ratio ei, qui accusatur, necessitatem probationis inponeret. At postquam non tibi, sed accusantibus hoc onus incumbit, 
(CAUSA 7) (C.7) ¶ Longa invaletudine gravatus episcopus alium sibi substitui rogavit, cuius precibus summus pontifex annuit, et quod rogaverat ei concessit. Postea vero convaluit idem episcopus, et quod prius fecerat cupit rescindi; adversus eum, qui sibi accesserat, questionem movet, suam cathedram tamquam sibi debitam reposcit. Hic PRIMUM queritur, utrum vivente episcopo alius possit in ecclesia eadem ordinari? SECUNDO, an iste valeat reposcere cathedram, quam sua intercessione alter accepit? (QUAESTIO 1) (C.7 q.1 d.a.c.1) ¶ Quod vivente episcopo alius superponi aut superordinari non possit, ex concilio apud Alverniam celebrato diffinitum est, in quo legitur: “ut nullus vivente episcopo alius superponatur aut superordinetur episcopus, nisi forsitan in eius locum, quem capitalis culpa deiecerit”. (C.7 q.1 c.1) Item ex Registro Gregorii papae, ad Anatolium Constantinopolitanum Diaconem. PRO MOLESTIA CORPORIS SUO HONORE NON PRIVETUR EPISCOPUS. Scripsit mihi dilectio tua, me reverentissimo fratri meo Iohanni prime Iustiniane episcopo pro egritudine capitis, quam patitur, episcopum precipere succedi, ne fortasse, dum episcopi iura eadem civitas non habeat, (quod absit) ab hoste depereat. Et quod nusquam canones precipiunt, ut pro egritudine episcopi episcopus succedat, et ideo iniustum est, ut, si molestia corporis irruit, honore suo privetur egrotus. Sed suggerendum est, ut si quis, in regimine, egrotat, dispensator illi talis requiratur, qui 
neque Deus omnipotens offendatur, neque civitas neglecta esse inveniatur. (C.7 q.1 c.4) Item Nicolaus Alvino Iovaviensi Archiepiscopo. PRO INFIRMITATE VEL EGRITUDINE PONTIFICES NON SUNT ABICIENDI, NEC IN EORUM LOCO ALII SUBSTITUENDI. pontifices, qui aliqua occupantur infirmitate vel egritudine, abiciendi non sunt, nec alios in eorum loco consecrari oportet, nisi ex hac fuerint luce subtracti. Quod si de ministerio sibi concesso conqueruntur, quae licita sunt sacerdotes expleant. In his vero, quae his presumere non licet, vicinorum usque ad recipiendam sanitatem episcoporum auxilia subrogentur, et hoc cum cautele studio peragant, ne per necessitatis occasionem presumptionis pullulet ambicio. (C.7 q.1 c.5) Item ex epistola Cipriani episcopi et Martiris. VIVENTE EPISCOPO ALIUS SIBI SUCCEDERE NON VALET. Factus est Cornelius episcopus de Dei et Christi eius iudicio, de clericorum pene omnium testimonio, de plebis, quae tunc affuit, suffragio, de sacerdotum antiquorum et bonorum virorum consensu cum nemo ante se factus esset, cum Fabiani locus, id est cum locus Petri et gradus cathedre sacerdotalis vacaret, quo occupato et de Dei 
(C.7 q.1 c.6) Item eiusdem. NON EST EPISCOPUS QUI IN LOCUM IRREPSERIT VIVENTIS. Novatianus episcopus non est, qui Cornelio episcopo in ecclesia a sedecim coepiscopis facto, adulter atque extraneus episcopus fieri a desertoribus per ambitum nititur, et cum sit a Christo una ecclesia per totum mundum in multa membra divisa, item episcopatus unus, multorum episcoporum concordi numerositate diffusus, ille post Dei traditionem, post connexam et ubique coniunctam catholice ecclesiae unitatem, humanam conatur ecclesiam facere, et per plurimas civitates novos suos apostolos mittit, ut quaedam recentia institutionis sue fundamenta constituat; cum quae iampridem per omnes provincias et per urbes singulas ordinati sint episcopi in etate antiqui, in fide integri in pressura probati, in persecutione proscripti, ille super eos creare alios pseudoepiscopos audet, quasi possit aut totum orbem novi conatus obstinatione peragrare, aut ecclesiastici ordinis conpaginem discordie sue seminatione rescindere, nesciens scismaticos semper inter initia fervere, incrementa vero habere non posse, nec augere quod illicite ceperint, sed statim cum prava sua emulatione deficere. Et infra: (§ 1) Qui ergo nec unitatem Spiritus, nec coniunctionem pacis observat, et se ab ecclesiae vinculo atque a sacerdotum collegio separat, episcopi nec potestatem potest habere, nec honorem, qui episcopatus nec unitatem voluit habere, nec pacem. (C.7 q.1 c.11) Item Evaristus papa omnibus episcopis. 
NON LICET EPISCOPO ECCLESIAM SUAM DIMITTERE. Sicut vir non debet adulterare uxorem suam, ita nec episcopus ecclesiam suam, id est ut illam dimittat, ad quam consecratus est. Et sicut uxori non licet dimittere virum suum, ut alteri se vivente eo matrimonio societ ut eum adulteret, licet fornicatus sit eius vir, sed iuxta Apostolum aut viro suo debet reconciliari, aut manere innupta, ita ecclesiae non licet dimittere episcopum suum, aut se ab eo segregare, ut alterum vivente eo accipiat; sed aut ipsum habeat, aut innupta maneat, id est alterum episcopum suo vivente non accipiat, ne aut fornicationis aut adulterii crimen incurrat. Si vero adulterata fuerit, id est si se alteri iunxerit, aut super se alterum episcopum adduxerit, aut esse fecerit vel desideraverit, per acerrimam penitentiam aut suo reconcilietur episcopo, aut innupta permaneat. (§ 1) Episcopum vero oportet oportune et inportune, atque sine intermissione ecclesiam suam docere, eamque prudenter regere et amare, ut a viciis se abstineat et salutem consequi possit eternam. Et illa cum tanta reverentia eius doctrinam debet suscipere, eumque amare et diligere ut legatum Dei et preconem veritatis. (C.7 q.1 d.p.c.11) ¶ Ecce his auctoritatibus patenter ostenditur, quod episcopo vivente alius superordinari non potest, nec etiam pro eius egritudine. Sed illud Gregorii intelligendum est, quando ille, qui egrotat, alium sibi 
facere non valemus”. Hinc etiam beatus Augustinus episcopo suo nondum defuncto, sed senectute gravato, cathedram episcopalem suscepit. Unde in epistola Paulini ad Romanum legitur: (C.7 q.1 c.12) AUGUSTINUS NON TAM SUCCESSIT QUAM ACCESSIT. Non autem hoc tantum scripsimus gratulandum, quod episcopatum Augustinus acceperit, sed quod hanc curam Dei gratia meruerit Africane ecclesiae, ut verba celestia Augustini ore perciperet, qui ad maiorem dominici muneris gratiam novo more provectus ita consecratus est, ut non succederet in cathedra episcopo, sed accederet. Nam incolumi Valerio Ipponensis ecclesiae episcopo coepiscopus Augustinus est. (C.7 q.1 d.p.c.12) ¶ Hoc idem probatur auctoritate beati Gregorii, qui Ariminensi episcopo, dolore capitis laboranti, alterum subrogavit, ita scribens in Registro suo, capitulo 238: (C.7 q.1 c 13) EPISCOPO GRAVATO INFIRMITATE ALIUS SUBROGARI POTEST. Qualiter ordinati a nobis sacerdotis, corporis, quia notum est, inpediente molestia, Ariminensis ecclesia pastorali hactenus ac sacerdotali sit regimine destituta, dudum fraternitas vestra cognovit. Quem dudum habitatorum illius loci precibus permoti sepius hortati sumus, ut si de eadem capitis, qua detinebatur, molestia, melioratum esse se sentiret, ad suam auxiliante Deo reverteretur ecclesiam. Qui datis induciis in hoc quadriennio expectatur. Quem, dum cleri, vel civium huc venientium, nosque precibus arguentium instantius hortaremur, ut, si valeret, cum eis auxiliante Domino remearet, datis scriptis suplicatione nos petit, ut quia ad 
eiusdem ecclesiae regimen vel susceptum offitium pro eadem, qua detinetur, molestia assurgere nullatenus posset, ecclesiae Christi episcopum ordinare deberemus. Unde, quia cunctarum ecclesiarum iniuncta cura sollicitudinis nos constringit, ne diutius gregi fidelium desit pastoralis custodia, illorum precibus, huius ex sui inpossibilitate renunciatione conpulsi, visum est nobis eidem Ariminensi ecclesiae debere episcopum ordinari, et datis ex more preceptis, clerum plebemque eiusdem ecclesiae non destitimus ammonere, quatinus ad eligendum sibi antistitem concordi provisione concurrant. Hortamur ergo, ut fraternitas vestra eum, quem uno consensu omnes elegerint, sicut et ipsi a nobis poposcisse noscuntur, ad se faciat evocari, quem cauta ex omnibus examinatione discutite, et si, in eo, quae in textu Eptatici continentur, minime Domino opitulante fuerint reperta, atque fidelium personarum relatione eius quoque vita vobis placuerit, ad nos eum cum decreti vestri pagina, addita quoque testificationis epistola destinate, quatinus eiusdem a nobis ecclesiae Domino disponente consecretur antistes. (C.7 q.1 c.14) Item ex eodem capitulo 233 ad Eleutherium episcopum. DE EODEM. Quamvis triste nobis sit valde quod loquimur, atque fraterna nos conpassione potius arguat, quam aliquid de 
insidiatoris laniandus dentibus exponatur, vel ecclesiae ipsius utilitates depereant, cauta nos necesse est provisione tractare. Et ideo, quia viventem episcopum ab offitio suo necessitas infirmitatis, non crimen abducit, alium loco eius (nisi recusante eo) nulla sinit ratio ordinari; sed si intervalla egritudinis habere est solitus, ipse data petitione non se ulterius ad hoc ministerium subvertente infirmitate posse fateatur assurgere, et alium loco suo expetat ordinandum. Quo facto omnium solempniter electione alter, qui dignus fuerit, episcopus ordinetur, sic tamen, ut quousque eundem episcopum in hoc seculo vita tenuerit, sumptus ei debiti de eadem ecclesia ministrentur. Enimvero si nullo tempore ad sane mentis redit offitium, persona fidelis ac vite probabilis est eligenda, quae ad regimen ecclesiae idonea possit existere, atque de animarum utilitate cogitare, inquietos sub discipline vinculo constringere, ecclesiasticarum rerum curam gerere, et maturum atque efficacem in omnibus se exhibere, qui etiam episcopo, qui nunc egrotat, superstes, loco eius debeat consecrari. (C.7 q.1 d.p.c.16) ¶ Ecce, quod episcopo petente, precibus etiam populi, infirmitate gravato alius possit subrogari, patenter monstratur. Senectute autem gravato non successor, sed coadiutor dari debet, qui ei decedenti in locum regiminis succedat. Sic Augustinus dicitur accessisse, non successisse Ypponensium episcopo. Hinc etiam Zacharias papa scribit Bonifatio, Maguntino Archiepiscopo: (C.7 q.1 c.17) SENECTUTE GRAVATO COADIUTOR EST DANDUS, QUI MORIENTI SUCCEDAT. Petisti, ut cum nostro consultu pro superveniente tibi senectute atque corporis inbecillitate, si invenire poteris alium in eandem sedem, in qua prees, pro tua persona 
Dominus dederit iuxta tuam petitionem hominem perfectum, qui possit sollicitudinem habere, et curam pro salute animarum pro tui persona ordinabis illum episcopum, eritque in evangelio tibi credito et ministerio Christi portando in omni loco requirens et confortans ecclesiam Dei. Item: (§ 1) Si eundem voluerit divina clementia post diem tui transitus superesse, si eum aptum cognoveris, et in tua voluntate fuerit diffinitum, ea hora, qua te de presenti seculo migraturum cognoveris, presentibus cunctis tibi successorem designa, ut huc veniat ordinandus. Hoc nulli alii concedi patimur, quod tibi karitate cogente largiri censuimus. Item: (§ 2) De eo autem, quem tibi successorem constituere dixisti, ut te iubente in tuo loco eligatur episcopus, hoc nulla ratione concedi patimur, quia contra omnem ecclesiasticam regulam vel instituta Patrum esse monstratur; sed volumus, ut tibi ministret, et sit in evangelio Christi adiutor. (§ 3) Nimis enim reprehensibile esse manifestum est, ut te vivente alium tibi substituamus; sed hoc conmonemus, ut orare non cesses, ut tibi Deus illum successorem concedat, qui ei possit esse placabilis, et populum irreprehensibiliter regere valeat. (C.7 q.1 d.p.c.18) ¶ Illud vero Cipriani de hereticis intelligendum est, qui catholicorum ecclesias sibi usurpare contendunt. (§ 1) Illud vero Evaristi papae tunc intelligendum est, quando nec inevitabilis necessitas 
propriam. Quod si redire contempserit, careat aliena et propria. Unde in Niceno concilio legitur: (C.7 q.1 c.19) EPISCOPUS VEL QUILIBET CLERICUS RELICTA SUA ECCLESIA NON DEBET AD ALIAM TRANSIRE. Non oportet episcopum vel reliquos ordines de civitate ad civitatem migrare; non episcopus, non presbiter, non diaconus transeat. Si quis autem post diffinitionem sancti et magni concilii tale quid agere temptaverit, et se huiusmodi negotio mancipaverit, hoc factum prorsus in irritum ducatur, et restituatur ecclesiae, cuius fuit episcopus, aut presbiter, aut diaconus ordinatus. (C.7 q.1 c.30) Item Ylarius papa. REMOVENDUS EST EPISCOPUS AB ECCLESIA, CUI INREPSERIT ET AD SUAM REDIRE COGENDUS. Remoto ab ecclesia Barchinonensi atque ad suam remisso Yreneo episcopo, sedatis per sacerdotalem modestiam voluntatibus, quae per ecclesiasticarum legum ignorantiam desiderant quod non licet obtinere, talis protinus de clero proprio Barchinonensibus ordinetur episcopus, qualem te precipue, frater Ascani, oporteat eligere et deceat consecrare, ne si aliter forte factum sit non sine obiurgatione maxime tui nominis retundat nostra preceptio, quod in iniuriam Dei (a quo specialiter sacerdotalium est gratia dignitatum) didicerimus admissum. (C.7 q.1 c.31) Item Leo episcopus urbis Rome Anastasio, Thessalonicensi episcopo. QUI ALIENAM CATHEDRAM APPETIT, AB EA EXPULSUS ETIAM PROPRIA CAREAT. Si quis episcopus sue civitatis mediocritate despecta amministrationem celebrioris loci ambierit, et ad maiorem 
se plebem quacumque ratione transtulerit, a cathedra quidem pellatur aliena, carebit etiam propria, ut nec illis presideat, quos per avariciam concupivit, nec illis, quos per superbiam sprevit. Suis igitur terminis quisque contentus sit, nec supra mensuras iuris sui affectet augeri. (C.7 q.1 d.p.c.33) ¶ Quod vero communi consilio atque aliorum utilitate mutaciones episcoporum fieri possint et in ecclesiis, a quibus recesserint, eis viventibus alii substitui valeant, Anterius papa demonstrat, scribens omnibus episcopis: (C.7 q.1 c.34) NECESSITATIS VEL UTILITATIS CAUSA EPISCOPORUM MUTACIONES FIERI POSSUNT. Mutaciones episcoporum scitote communi utilitate atque necessitate fieri licere, sed non propria cuiusquam voluntate aut dominacione. Petrus sanctus magister noster et princeps apostolorum de Antiochia civitate utilitatis causa est translatus Romam, ut ibidem proficere potius posset. Eusebius quoque de quadam civitate parva apostolica auctoritate mutatus est in Alexandriam. Similiter Felix de civitate, in qua ordinatus erat, electione civium propter doctrinam et bonam vitam, quam habebat, auctoritate huius sanctae sedis et communi episcoporum et reliquorum sacerdotum ac populorum consilio translatus est Ephesum. Non enim transit de civitate ad civitatem, nec transfertur de minori ad maiorem, qui hoc non ambitu, nec propria voluntate facit, sed aut vi a 
sine sacrosanctae Romane sedis auctoritate et licentia. (§ 2) Alia etenim causa est utilitatis, alia avaricie et presumptionis atque proprie voluntatis. (C.7 q.1 c.35) Item Pelagius papa Benigno archiepiscopo. CAUSA NECESSITATIS MUTACIONES EPISCOPORUM FIERI POSSUNT. Scias, frater dilectissime, aliud esse causam necessitatis et utilitatis, aliud presumptionis ac proprie voluntatis. Non ergo mutat sedem qui non mutat mentem, id est qui non avaricie causa, aut dominacionis, aut proprie voluntatis vel dilectionis sue migrat de civitate ad civitatem, sed causa necessitatis et utilitatis mutatur. Nam et plurimorum utilitas unius utilitati vel voluntati preferenda est. Aliud est enim mutare, et aliud mutari. (§ Nam aliud est sponte transire, et aliud coacte aut necessitate venire. Unde non isti mutant civitatem, sed mutantur, quia non sponte, sed coacte hoc agunt. (§ 2) Non ergo bene intelligunt ecclesiasticas regulas, qui hoc negant causa utilitatis vel necessitatis fieri posse, quociens communis necessitas aut utilitas persuaserit. (C.7 q.1 c.39) Item Calixtus papa omnibus episcopis. ECCLESIA UNIUS EPISCOPI AB ALIO DISPONI NON DEBET. Sicut alterius uxor nec adulterari ab aliquo, vel iudicari, aut disponi, nisi a proprio viro eo vivente permittitur, sic nec uxor episcopi, quae eius ecclesia vel parrochia indubitanter intelligitur, eo vivente absque consilio eius et voluntate alteri iudicare, vel disponere, aut eius concubitu, id est ordinatione, frui, non conceditur. Unde ait Apostolus: “Alligata est uxor legi viri, quamdiu vir eius vivit, eo vero defuncto soluta est a lege viri”. 
dicitur ecclesia) illo vivente ei alligata, eo defuncto soluta est. “Et cui voluerit nubat, tantum in Domino,” id est regulariter. Si enim eo vivente alteri nupserit, adultera iudicabitur. Similiter et ille, si aliam sponte duxerit, adulter estimabitur, et communione privabitur. Si autem persecutus in sua fuerit ecclesia, fugiendum est illi ad alteram, eique sociandum, dicente Domino: “Si persecuti vos fuerint in una civitate fugite in aliam”. Si autem utilitatis causa fuerit mutandus, non per se hoc agat, sed fratribus invitantibus, cum auctoritate huius sanctae sedis faciat, non tamen ambitus causa, sed aut utilitate aut necessitate, ut dictum est. (C.7 q.1 d.p.c.41) ¶ Ecce in quibus casibus episcopo vivente alius potest ei substitui, quamquam secundum rei veritatem non vivente episcopo talis probetur succedere. Translatus enim ab una civitate ad aliam desinit esse episcopus illius civitatis, a qua transfertur, atque ideo qui huic succedit non viventi, sed defuncto quodammodo episcopo probatur substitui. Sed inter eum, qui hostilitatis necessitate, et eum, qui utilitatis causa transfertur, hoc interest, quod ille, qui metu hostilitatis ad aliam transit, si priorem contigerit aliquando ab hostibus liberam fieri, ad eandem illum redire oportet. Unde Gregorius papa scribit Iacobo episcopo Squillatino, capitulo 25: (C.7 q.1 c.42) QUI METU HOSTILITATIS AD ALIUM LOCUM TRANSIERIT POSTEA AD SUAM ECCLESIAM REDIRE 
animarum curam intuitu future retributionis inpleas. Et licet tua sis hoste inminente depulsus, aliam, quae a pastore vacat, debes ecclesiam gubernare, ita tamen, ut si civitatem illam hostibus liberam effici et Domino protegente ad priorem statum contigerit revocari, in eam, in qua prius ordinatus es, ecclesiam revertaris; sin autem predicta civitas continua captivitatis calamitate premitur, in hac, in qua es incardinatus a nobis, debeas ecclesia permanere. (C.7 q.1 d.p.c.42) ¶ Qui vero causa utilitatis transfertur nequaquam ad priorem redire cogitur. Est etiam alius casus, in quo episcopus vivente episcopo substituitur. Cum enim aliquis relicta priori cathedra sua auctoritate ad aliam transierit, si alius ei substitutus fuerit, licet ille prioris ecclesiae episcopus esse non desierit, substitutus tamen episcopatum habebit. Unde Damasus, urbis Rome episcopus, scribit omnibus episcopis: (C.7 q.1 c.43) DE SACERDOTIBUS, QUI RELICTIS ECCLESIIS SUIS AD ALIAS MIGRARUNT. Eos sacerdotes, qui de ecclesiis ad ecclesias migraverunt, tamdiu a communione habuimus alienos, quamdiu ad eas redierint civitates, in quibus sunt constituti. Quod si alius alio transmigrante in locum viventis est ordinatus, tamdiu vacet a sacerdotii dignitate qui suam deservit civitatem, quam diu successor eius quiescat in Domino. (C.7 q.1 d.p.c.43) ¶ Episcopalium etiam sedium mutaciones metu hostilitatis interveniente nonnumquam fieri solent. Unde Gregorius scribit Iohanni, episcopo Belitrano: 
(C.7 q.1 c.44) NECESSITATE TEMPORIS EPISCOPALIUM SEDIUM MUTACIONES FIERI POSSUNT. Temporis qualitas nos ammonet episcoporum sedes, constitutas antiquitus certis civitatibus, ad alia, quae securiora putamus, eiusdem diocesis loca transponere, quo et habitatores securi valeant degere, et barbaricum possit periculum facilius declinari. Propterea te Iohannem fratrem et coepiscopum nostrum Belitrensis civitatis, sedemque tuam in loco quondam Arenata ad S. Andream apostolum precipimus transmigrare, quatinus ab hostilitatis incursu liberior existere valeas, et illic consuetudinem solempnium festive disponas. (C.7 q.1 d.p.c.44) ¶ Item cum aliquis causa humilitatis apostolica concessione de episcopali sede ad monachalem descenderit subiectionem, alius loco eius subrogari poterit; ille vero ad pontificatum resurgere nequaquam valebit. Unde in quinta actione Constantinopolitane Sinodi, CCCLXXXIII patrum, sub VIII Iohanne papa, cui prefuit Petrus presbiter cardinalis, et Paulus Anchonitanus episcopus, et Eugenius Hostiensis episcopus, apocrisarii papae dixerunt: (C.7 q.1 c.45) EPISCOPUS, QUI CAUSA HUMILITATIS MONACHUS EFFICITUR, AD PONTIFICATUM REDIRE NON VALET. Hoc nequaquam apud nos habetur, ut quicumque de pontificali ordine ad monachorum descenderit vitam, 
(C.7 q.1 d.p.c.49) ¶ Multorum auctoritatibus apparet, quando viventibus episcopis alii possint substitui, et quando non. (QUAESTIO 2) (C.7 q.2 d.a.c.1) ¶ Quod autem iste valetudine recepta suam repetit cathedram, nulla auctoritate ratum habetur. Celebrationem vero sacrificiorum, si causa infirmitatis dimiserit, valitudine recuperata exequi non prohibetur. Unde Alexander II scribit Gebonardo Iuvaviensi Archiepiscopo: (C.7 q.2 c.1) DE QUODAM PRESBITERO, QUI CADUCO MORBO LABORABAT. In litteris tuis continebatur sic: Hic clericus ordinem habet presbiteri; sed quia caduco morbo laborat, et ipsi hoc in presentiarum agnovimus, non ausi fuimus sibi concedere ut offerret vel missam celebraret. Quia vero languor non in culpa est, super hac re auctoritatis nostre decreto consulendum deliberavimus. Consulimus itaque, ut, si frequenter hoc morbo tangitur, ab oblatione et missarum celebratione omnimodis prohibeatur. Indecens enim est et periculosum, ut in consecratione eucharistie morbo victus epilentico cadat. Si vero Dei misericordia convaluerit, quandoquidem non culpa, sed infirmitas est in causa, eum sacrificare iam non interdicimus. 
(CAUSA 8) (C.8) ¶ In extremis agens quidam episcopus successorem sibi ex testamento instituit; inde suorum amicorum patrocinio in eundem episcopatum eligitur; post electionem pro indempnitate ecclesiae canonicis iuramentum prebuit; accusatur de symonia, tamquam munus ab obsequio prestiterit; ante tempus sententie a clericis suis derelinquitur; sine litteris apostolici ad ecclesiam suam episcopus revertitur. Hic PRIMO queritur, an liceat episcopo successorem sibi instituere? SECUNDO, an amicorum patrocinia in electione debeant convalescere? TERTIO, an habendus sit symoniacus qui post electionem huiuscemodi iuramentum canonicis prestat? QUARTO, an liceat clericis ante sententie tempus ab episcopo suo discedere? QUINTO, an sine litteris apostolici debeat redire ad propriam ecclesiam? (QUAESTIO 1) (C.8 q.1 d.a.c.1) ¶ Quod autem episcopo successorem sibi instituere liceat, ex verbis Zacharie papae conicitur, quibus Maguntino archiepiscopo permisit adiutorem sibi statuere, qui ei defuncto in plenitudinem succederet potestatis. (§ 1) Item ex verbis Symachi papae dicentis: “Si transitus papae inopinatus evenerit, ut de sui electione successoris non possit ante decernere” apparet, quod episcopi successores sibi instituere possunt. (§ 2) Item 
(C.8 q.1 d.p.c.2) ¶ Sed in Antioceno concilio hoc omnino fieri prohibetur, in quo sic statutum legitur: (C.8 q.1 c.3) EPISCOPUS SUCCESSOREM SIBI CONSTITUERE NON DEBET. Episcopo non licere decernimus pro se alterum sibi successorem constituere, licet ad exitum vite perveniat. Quod si tale aliquid factum fuerit, irritum sit huiusmodi constitutum. Servetur autem ius ecclesiasticum, id continens, non aliter oportere fieri, nisi cum sinodo et iudicio episcoporum et electione clericorum, qui post obitum quiescentis potestatem habent eum, qui dignus extiterit, eligere et promovere. (C.8 q.1 c.4) Item ex concilio Martini papae. DE EODEM. Episcopo non liceat ante finem vite alium in loco suo constituere successorem. Si quis autem hoc usurpare temptaverit talis constitutio irrita erit. Non ergo aliter fieri oportet, nisi cum consilio et iudicatu episcoporum qui post exitum predecessoris potestatem habent dignum eligere. (C.8 q.1 c.5) Item Ylarius papa. DE EODEM. Plerique sacerdotes in mortis confinio constituti in locum suum feruntur alios designatis nominibus subrogare, scilicet ut non legitima expectetur electio, sed defuncti gratificatio pro populi habeatur assensu. Quod quam grave sit estimate. Ab universis acclamatum est: Hec presumptio numquam fiat. quae Dei sunt ab homine dari non possunt. (C.8 q.1 c.6) Item Ieronimus. DE EODEM. 
extraneus de alia tribu eligitur Iesus, ut sciremus, principatum in populos non sanguini deferendum esse, sed vite. Ac nunc cernimus plurimos hanc rem beneficium facere, ut non querant eos in ecclesia columpnas erigere, quos plus cognoscant ecclesiae prodesse, sed quos vel ipsi amant, vel quorum sunt obsequiis deliniti, vel pro quibus maiorum quispiam rogaverit, et (ut deteriora taceam) qui ut clerici fierent muneribus inpetrarunt. (C.8 q.1 d.p.c.7) ¶ His omnibus auctoritatibus prohibentur episcopi successores sibi instituere. Sed aliud est de sui successoris electione cum fratribus deliberare, et aliud est ex testamento tamquam sue dignitatis heredem sibi querere. Illud fieri permittitur: hoc autem penitus prohibetur. Illud autem beati Petri ab illis valet in argumentum assumi, qui tales sibi substituunt, qualem sibi successorem beatus Petrus quesivit. Verum, quia offitium non vite, sed sanguini cepit deferri, atque ad episcopatum tales quisque successores sibi querere cepit, qui vel odiosi populis vel a plebe docendi invenirentur, sacris canonibus constitutum est ne quisquam sibi sui offitii querat successorem, sed populi electione queratur qui eorum utilitati digne deserviat, qui illorum utilitatem, non sua lucra querat, qui Christo semen velit suscitare, non sibi divitias congregare. Quod qui facere contempserit iure ab ecclesia repudiatur. Unde Augustinus in libro contra Manicheos: 
figuratum significavit, sed in se inpletum portavit obprobrium. (C.8 q.1 c.9) Item Gregorius in Registro. LOCUS REGIMINIS SICUT DESIDERANTIBUS EST NEGANDUS, ITA FUGIENTIBUS EST OFFERENDUS. In scriptis vestris vos magnopere requiem quesisse narratis, sed per hoc ad pastoralem sollicitudinem vos congrue venisse ostenditis, quia, sicut locus regiminis desiderantibus negandus est, ita fugientibus offerendus. Et sicut scriptum est: “Nec quisquam sumit sibi honorem, sed qui vocatur a Domino tamquam Aaron,” et rursus idem egregius predicator dicit: “Si unus pro omnibus mortuus est, ergo omnes mortui sunt: et pro omnibus Christus mortuus est, superest ut qui vivunt non iam sibi vivant, sed ei, qui pro ipsis mortuus est et resurrexit,” et pastori sanctae dicitur ecclesiae: “Simon Iohannis amas me? Pasce oves meas”. Ex quibus verbis colligitur, quia si is, qui valet, omnipotentis Dei oves pascere rennuit, ostendit se pastorem summum minime amare. Si enim unigenitus Patris pro explenda utilitate omnium de secreto Patris ad publicum nostrum egressus est, nos quid dicturi sumus, si secretum nostrum preponimus utilitati proximorum? (§ 1) Quies itaque nobis et ex corde appetenda est, et tamen pro multorum lucro aliquando postponenda. Nam, sicut toto desiderio debemus occupationem fugere, ita si desit qui predicet, occupationis onus libenti necesse est humero subire. Quod ex duorum prophetarum opere docemur, quorum unus predicationis offitium vitare conatus est, et alter appetiit. Nam mittenti se Domino Ieremias respondit, dicens: “A, a, a, Domine Deus, nescio loqui, quia puer ego sum”. Et cum omnipotens Deus personam ad predicandum quereret, dicens: “Quem mittam, et quis ibit nobis?” ultro se ysaias 
obtulit, dicens: “Ecce ego, mitte me”. En ab utrisque exterius diversa vox prodiit, sed non a diverso fonte dilectionis emanavit. Duo quippe sunt precepta karitatis, amor Dei et proximi. Per activam igitur vitam prodesse proximis cupiens Ysaias offitium predicationis appetit. Per contemplativam vero Ieremias amori conditoris sedule inherere desiderans, ne mitti ad predicandum debeat, contradicit. Quod laudabiliter ergo unus appetiit, hoc laudabiliter alter expavit; iste, ne tacite contemplationis lucra loquendo perderet, ille, ne dampna studiosi operis tacendo sentiret. Sed hoc in utrisque est subtiliter intuendum, quia et is, qui recusavit, plene non restitit, et is, qui mitti voluit, ante se per altaris calculum purgatum vidit, ne aut non purgatus adire quisque sacra misteria audeat, aut quem superna gratia eligit sub humilitatis specie superbe contradicat. (C.8 q.1 c.12) Item Petrus. PRO INGENIO DISCENTIUM DOCTOR MODERETUR VERBA DOCTRINE. Oportet eum, qui docet et instruit animas rudes, esse talem, ut pro ingenio discentium semet ipsum possit aptare, et verbi ordinem pro audientis capacitate dirigere. Debet ergo adprime esse eruditus et doctus, inreprehensibilis, maturus, pavidus, sicut ipsi probastis fore Clementem hunc post me. 
CONTRA CHRISTUM FACIUNT QUI GRATIE, NON MERITIS GRADUM ECCLESIASTICUM TRIBUUNT. Qui vos spernit me spernit. Ex quo manifestum est, quod, qui Apostoli lege contempta ecclesiasticum gradum non meritis voluerint alicuius deferre, sed gratie, contra Christum facere, qui qualis in ecclesia presbiter constituendus sit per Apostolum suum in sequentibus executus est. (C.8 q.1 c.15) Item Ieronimus in libro Levitici. AD SACERDOTIUM NON ELIGATUR, NISI QUI CETERIS ET SANCTIOR ET DOCTIOR HABEATUR. Licet ergo Dominus de constituendo principe precepisset, et Dominus elegisset, tamen convocatur et sinagoga. Requiritur enim in ordinando sacerdote et populi presentia, ut sciant omnes et certi sint, quia qui prestantior est ex omni populo, qui doctior, qui sanctior, qui in omni virtute eminentior, ille eligitur ad sacerdotium, et hoc astante populo, ne qua postmodum retractatio cuiquam, ne quis scrupulus resideret. Hoc autem est, quod et Apostolus precipit in ordinatione sacerdotis, dicens: “Oportet autem illum et testimonium habere bonum ab his, qui foris sunt”. Ego tamen et amplius aliquid video in eo, quod dicit: “quia convocavit Moyses omnem sinagogam,” hoc sit, colligere omnes animi vires et in unum congregare virtutes, ut cum sermo de sacerdotalibus habetur sacramentis, vigilent omnes animi virtutes, et intente sint, nichil in eis sapientie, nichil scientie, nichil desit industrie, sed adsit omnis multitudo sensuum, adsit omnis congregatio sanctarum cogitationum, ut quid sit pontifex, quid unctio, quid indumenta eius, conferens intra sacrarium cordis sui possit advertere. (C.8 q.1 c.16) Item ex libro Numerorum. 
POPULI GUBERNATIO DIVINA ELECTIONE PRESTETUR. Si ergo tantus ille ac talis Moyses non permittit iudicio suo de eligendo populi principe, de constituendo successore, quis erit qui audeat, vel ex plebe, quae sepe clamoribus ad gratiam aut ad precium fortasse excitata moveri solet, vel ex ipsis etiam sacerdotibus quis erit, qui se ydoneum ad hoc iudicet, nisi si cui oranti et petenti a Domino reveletur. Sicut et Deus dicit ad Moysen: “Assume ad temetipsum Iesum filium Nave, hominem qui habet Spiritum Dei in semetipso, et inpones manus tuas super eum, et statues eum coram Eleazaro sacerdote et precepta dato ei in conspectu totius sinagoge, et precipe de ipso coram eis, et dabis claritatem tuam super illum, ut audiant illum filii Israel”. Audis evidenter ordinationem principis populi tam manifeste descriptam, ut pene expositione non egeat. Nulla hic populi adclamatio, nulla consanguinitatis ratio, nulla propinquitatis habita contemplatio est. Propinquis agrorum et prediorum relinquatur hereditas. Gubernatio populi illi tradatur, quem Deus elegerit, homini scilicet tali, qui habet (sicut scriptum audistis) in semetipso spiritum Dei, et precepta Dei in conspectu eius sunt, et qui Moysi valde notus et familiaris sit, id est in quo sit claritas legis et scientia, ut possint eum audire filii Israel. (C.8 q.1 c.20) Unde Ieronimus. EX ELECTIONE NON PREFICIUNTUR EPISCOPI, SED 
conprobatos; si autem peccata filiorum ab episcopatu iustum prohibent quanto magis se unusquisque considerans, et sciens, quia potentes potenter tormenta patientur, retrahet se ab hoc, non tam honore quam onere, et aliorum locum, qui magis digni sunt, non ambiget occupare. (C.8 q.1 c.21) Item eiusdem. PRO GRADU SUI OFFITII QUEMQUE MELIOREM ESSE OPORTET. Qualis enim edificatio erit discipuli, si intelligat se esse maiorem magistro? Unde non solum episcopi, presbiteri et diacones magnopere debent providere, ut cunctum populum, cui president, conversatione et sermone preeant, verum etiam inferior gradus, exorciste, lectores, editui, acoliti, et omnes omnino, qui domui Dei deserviunt, quia vehementer ecclesiam Christi destruit meliores laicos esse quam clericos. (C.8 q.1 c.22) Idem. POPULUS IUDICABIT EPISCOPUM SUA OFFITIA NON AGENTEM. Vereor, quomodo regina austri, veniens a finibus terre audire sapientiam Salomonis, iudicatura est homines sui temporis, et viri Ninivite acta penitentia ad predicationem Ione condempnabunt eos, qui maiorem etiam Iona salvatorem contempserunt, sic plurimi in populis episcopos iudicent subtrahentes se ab ecclesiastico gradu, et ea, quae episcopo conveniunt, non exercentes. (C.8 q.1 d.p.c.24) ¶ Ne ergo, ut supra dictum est, tales sui offitii successores sibi aliquis quereret, prohibentur episcopi alterum pro se successorem sibi statuere, ac designatis nominibus in locum suum alium subrogare. 
(QUAESTIO 2) (C.8 q.2 d.a.c.1) ¶ Quod autem amicorum patrocinia in aliquorum electione convalescere non debeant, auctoritate beati Gregorii papae probatur, qui in tertio libro Registri scribit Antonio Subdiacono, dicens: (C.8 q.2 c.1) IN ELECTIONE EPISCOPI NEC MUNERUM DATIO, NEC ALIQUORUM PATROCINIA CONVALESCANT. Illud quidem pre omnibus cure tibi sit, ut in hac electione nec datio quibuscumque modis interveniat premiorum, nec quarumlibet personarum patrocinia convalescant. Nam si quorumdam patrocinio quisquam fuerit electus, voluntatibus eorum, cum fuerit ordinatus, reverentia exigente obedire conpellitur, sicque fit, ut res illius minuantur ecclesiae, et ordo ecclesiasticus non servetur. Talem ergo te admonente debent personam eligere quae nullius incongrue voluntati deserviat, sed vita et moribus decorata tanto ordine valeat digna inveniri. (QUAESTIO 3) (C.8 q.3 d.a.c.1) ¶ Quod autem symoniacus habendus non sit qui post electionem pro indempnitate ecclesiae iuramentum prestitit, facile probatur. Aliud est enim ante electionem iuramentum facere, vel se facturum pacisci ad hoc, ut eligatur: aliud est nulla precedenti conventione 
quomodo prope vota totius civitatis in Elpidio diacone concordarent. Unde, quia de memorati viri testimonio dubitare omnino non possumus, idcirco, Elpidium sicut dictum est, diaconem ad nos facite properare, nec expectetis ulterius, ut ammonitio ad eum debeat nostra destinari. Quem tamen per vestram dilectionem presenti iussione specialiter ammonemus, ne cui se aliquid dare vel daturum esse promittat, sed neque de ecclesiasticis preteritis causis aliquam securitatem cuiquam facere audeat sive promittere, aut quasi factus episcopus ea, quae direpta sunt, permanere libere patiatur, sciens, quod si tale aliquid fecerit vel fecit, nec a nobis omnino permittitur ipsa valere promissio, et cum iudicii nostri, quod de ipso habuimus, dampno pastoralis consecrationis ordinem promereri non poterit. (C.8 q.3 d.p.c.1) ¶ De secundo vero casu in gestis Urbani II legitur: (C.8 q.3 c. 2) POST ELECTIONEM PRO INDEMPNITATE ECCLESIAE LICET ELECTO IURAMENTUM PRESTARE. Artaldus Arelatensis episcopus, Narbonensis ecclesiae suffraganeus, Romam consecrandus ad dominum papam Urbanum venit; suus quippe archiepiscopus eum consecrare nolebat, quoniam post electionem suam propter bona ecclesiae conservanda canonicis iuravit. Consecratus itaque est a domino papa Urbano, ante purgatus huiusmodi iuramento: “De iuramento, quod canonicis feci nostre ecclesiae post electionem, nullam conventionem ante ut eligerer feci. Narbonensis vero archiepiscopus nullius preter id criminis causa consecrationem nostram omisit, me sciente, neque michi criminis conscius sum, propter quod a sacerdotio me repellat”. 6 (J3 1921; JK 982; ed. Gassó et Batlle, 71.15-72.29). *Coll. Trip. 1.56.4 
(QUAESTIO 4) (C.8 q.4 d.a.c.1) ¶Quod autem ante clericis tempus sententie ab episcopo suo discedere non liceat, probatur auctoritate Simaci papae, dicentis: (C.8 q.4 c.1) Ante tempus sententie non licet clericis ab episcopo suo discedere. Nonne directa sunt verba canonum: “Qui clericorum ab episcopo suo ante tempus sententie pro dubia suspicione discesserit, manifestam in eum manere censuram?” (§ 1) Lex enim ecclesiastica pontificem ab aliis accusatum prius, quam sub luce obiecta constiterint exigit non relinqui. (QUAESTIO 5) (C.8 q.5 d.a.c.1) ¶ Sine litteris apostolici episcopus accusatus, et a sancta sede vocatus ad suam non revertatur ecclesiam. Unde Sixtus papa ait: (C.8 q.5 c.1) A SEDE SANCTA APOSTOLICA VOCATUS EPISCOPUS AD DOMUM NON REVERTATUR, NISI PURGATUS ET APOSTOLICIS LITTERIS INSTRUCTUS. Quilibet fratrum pulsatus, atque ab hac sancta sede vocatus, cum se nobis representaverit non prius revertatur, quam hinc litteris apostolicis vel formatis 
Fd 
(CAUSA 9) (C.9) ¶ Sententia excommunicationis notatus quidam archiepiscopus aliquot clericos alterius metropolitani ordinavit; quendam capellanum sui suffraganei illo inconsulto deposuit atque alium in loco eius ordinavit. QUERITUR, an ordinatio, quae ab excommunicatis facta est, aliquo modo possit rata haberi? SECUNDO, an liceat episcopo, archiepiscopo, primati vel patriarche clericos alterius sine propriis litteris ordinare? TERTIO, an archiepiscopus clericos sui suffraganei illo inconsulto dampnare valeat vel dampnatos absolvere? (QUAESTIO 1) (C.9 q.1 d.a.c.1) ¶ Quod ordinatio, quae ab excommunicatis celebratur, nullas omnino vires obtineat nec etiam consecratio appellanda sit, testatur Gregorius dicens: (C.9 q.1 c.1) NON POTEST APPELLARI CONSECRATIO, QUAE FIT AB EXCOMMUNICATIS. Nos consecrationem dicere nullo modo possumus, quae ab excommunicatis est hominibus celebrata. (C.9 q.1 c.2) ¶ Item excommunicati illicite manus inponunt, quia potestatem ordinandi non habent. Ubi autem illicita est manus impositio, vulnus infigitur. Unde reiterari necesse est quod minime probatur esse collatum. 
(C.9 q.1 c.3) Unde Damasus papa ait. ILLICITA MANUS IMPOSITIO CAPITI VULNUS INFIGIT. Per illicitam manus impositionem vulneratum caput illi, qui videbantur aliquid accepisse, habebant, et ubi vulnus infixum est, necesse est medicinam adhibere, qua infixa sanetur macula, id est, reiterari necesse est quod legitime actum aut collatum minime probatur. Nam quomodo possit honorem retinere qui ab illo accepit, qui potestatem dare non habuit legitime, invenire non possum. (C.9 q.1 d.p.c.3) ¶ Set excommunicati hic intelligendi sunt, qui in ipsa sua ordinatione penam excommunicationis contraxerunt, qui numquam in numero catholicorum fuerunt. Ceterum qui inter catholicos prius deputati sunt, si postea excommunicationis sententia notati fuerint, ordinationes tamen eorum ab ecclesia misericorditer tollerantur. Unde Urbanus secundus scribit dicens: (C.9 q.1 c.4) AB EXCOMMUNICATIS ORDINATI MISERICORDITER IN EISDEM ORDINIBUS RECIPI POSSUNT. Ab excommunicatis quondam tamen catholicis episcopis ordinatos, si quidem non symoniace ordines 3 Per – 10 possum Ps.-Damasus, Ep. (JK †244; J3 †571; ed. Hinschius, 514). *Coll. 3 libr. 2.4.1, ed. Motta, 1.125.2-7; Polycarpus 2.35.1. 21 Ab – 425: 8 promeruerit Urbanus II, Ep. (JL 5393; ed. Somerville, Pope Urban II, 139.24-31; v. etiam Erdmann et Fickermann, MGH Briefe 5.255.19- 30). Ivo, Decretum 6.406; Coll. Trip. *1.67.1 et 3.10.41. Aa Bc Fd P Gw Bi Bm Bp Cg Mk Mv Sb 1 Unde – 10 possum om. BhBiBmBpMkMvMzSb; Rom. Fr. paleam esse notant. Cf. Buchner, Paleae im Dekret, n. 115 (p. 189-190 et 441), incl. B Damasus] Urbanus Gw ait] epistola IV ait Fr. 2 Illicita – infigit om. Fr. vulnus] nullus P 3 illicitam] illicite P 4 illi] illius? Fdac 
ipsos acceperunt, et si ipsos episcopos symoniacos non fuisse constiterit, ad hoc, si eorum religiosior vita et doctrine prerogativa visa fuerit promereri, penitentia indicta, quam congruam duxeris, in ipsis, quos acceperunt, ordinibus permanere permittas. Ad superiores autem conscendere non concedimus, nisi necessitas et utilitas maxima flagitaverit, et ipsorum sancta conversatio promeruerit. (QUAESTIO 2) (C.9 q.2 d.a.c.1) ¶ Quod autem episcopus vel quilibet superiorum clericos alterius sine propriis litteris ordinare non debeat, Calixtus papa scribit dicens: (C.9 q.2 c.1) ALTERIUS PARROCHIANUM NULLUS IUDICARE PRESUMAT. Nullus alterius terminos usurpet nec alterius parrochianum iudicare vel ordinare aut excommunicare presumat, quia talis iudicatio vel ordinatio aut excommunicatio vel dampnatio nec rata erit, nec vires ullas habebit, quoniam nullus alterius iudicis nisi sui sententia tenebitur aut dampnabitur. Unde et Dominus in evangelio loquitur dicens: “Ne transgrediaris terminos antiquos, quos posuerunt patres tui”. (C.9 q.2 c.3) Idem. 
IN ALTERIUS ECCLESIA NISI EO VOCANTE NULLI QUID AGERE LICET. Nullus primas, nullus metropolitanus nullusque reliquorum episcoporum alterius adeat civitatem aut ad possessionem accedat,quae ad eum non pertinet et alterius episcopi parrochiam, super cuius dispositionem, nisi vocatus ab eo, cuius iuris esse cognoscitur, ut quicquam ibi disponat vel ordinet aut iudicet, si sui gradus honore potiri voluerit. Sin aliter presumpserit, dampnabitur et non solum ille, set cooperantes et consentientes ei, quia sicut ordinatio, ita eis et iudicatio et aliarum rerum dispositio prohibetur. (C.9 q.2 d.p.c.9) ¶ His auctoritatibus prohibentur quilibet episcopi clericos alterius ordinare. Set queritur, si contingat eos aliquibus sacros ordines distribuere, an ordinati ab episcopis suis in propriis ordinibus recipi possint? De his ita scribit Urbanus papa Hugoni, Lugdunensi archiepiscopo: (C.9 q.2 c.10) CLERICI AB EPISCOPO ALTERIUS PARROCHIE ORDINATI A PROPRIO IN SUIS ORDINIBUS RECIPI POSSUNT. Lugdunensis parrochie clericos, quos contra statuta canonum ab alterius parrochie episcopis ordinatos 3 Nullus – 12 prohibetur Ps.-Calixtus I, Ep. 2 (JK †86; J3 †162) 5 (ed. Hinschius, 139). *Coll. Trip. 1.14.5; Anselmus 6.114; Ivo, Decretum 5.100; *Panormia 4.28; Coll. 3 libr. 2.33.9; Polycarpus 2.24.4. ?? 22 Bc Fd P Gw Bi Bm Bp Cg Mk Mv Sb 1 In om. Bm ecclesia] ecclesiam BmMv vocante] convocante B quid BcFdP: aliquid BhBiBmBpCgMkMvSb Fr. 3 primas] prima vel primates P voces nullus metropolitanus post episcoporum locant FdacMv 4 alterius adeat] adeat alt. BmMv 5 eum] eam(?) Bca alterius] ad alterius Fdpc 6 parrochiam] est parrochie orig. Rom 
litterarum tuarum significatione monstrasti, cum graduum suorum honore recipere religionis tue prudentia poterit, si eos alias canonice et sine pravitate aliqua ordinatos constiterit, si tamen eorum vitam probabilem id indulgentie perspexeris promereri. Legimus quippe sanctum Epiphanium episcopum ex diocesi sancti Iohannis Crisostomi quosdam clericos ordinasse, quod sanctus vir omnino non fecisset, si eis detrimentum fore perpenderet. Quos igitur recipiendos moderatio tua arbitrata fuerit iniuncta satisfactionis gratia propter ecclesiam, quam offenderunt cognita penitentia miserationis intuitu in suo quoque honore recipies, salva in omnibus sanctorum canonum disciplina. (QUAESTIO 3) (C.9 q.3 d.a.c.1) ¶ Quod archiepiscopus clericos sui suffraganei illo inconsulto dampnare valeat vel absolvere, sic videtur posse probari. Sicut totius episcopatus ecclesiae in potestate sunt episcopi, sic et ecclesiae totius archiepiscopatus ad diocesim pertinent archiepiscopi. Vocantur enim episcopi a metropolitano in partem sollicitudinis, non in plenitudinem potestatis. Sic quippe vices suas eis impertit, ut potestatem suam sibi non adimat. Unde et sine eius consilio nichil eis agere licet, sicut in concilio Martini papae legitur: 
(C.9 q.3 c.1) NEC EPISCOPI SINE METROPOLITANI CONSENSU, NEC ILLE SINE EORUM CONSENSU ALIQUID AGERE DEBET. Per singulas provincias oportet episcopos cognoscere metropolitanum suum, et ipsum primatus curam suscipere, nichil autem agere reliquos episcopos preter eum, secundum quod antiquitus a patribus nostris constitutum continetur in canone. Propter quod et metropolitanus nichil presumptive assumat absque consilio ceterorum. (C.9 q.3 d.p.c.3) ¶ Probatur illud idem exemplo apostoli, qui fornicatorem Corinthium inpenitentem satane tradidit, postea penitentem ecclesiae reconciliavit, hoc tamen scribens Corinthiis in prima et secunda epistola, ut excommunicato non communicarent, et reconciliato socia karitate copularentur. Set econtra probatur auctoritate multorum. Ait enim Iginus papa: (C.9 q.3 c.4) METROPOLITANUS SINE EPISCOPORUM PRESENTIA ALICUIUS EORUM NON AUDIAT CAUSAS. Salvo in omnibus Romane ecclesiae privilegio nullus metropolitanus absque ceterorum omnium comprovincialium episcoporum instantia aliquorum 4 Per – 12 ceterorum Martinus Bracarensis, Capitula 4 (ed. Vives, 87). *Coll. Trip. 2.53.4. 21 Salvo – 8 fratribus Ps.-Hyginus, Ep. 1.2 (JK †35; J3 †74; ed. Hinschius, 114). Ivo, Decretum 5.99; *Coll. Trip. 1.7.1; Polycarpus 2.24.2 Bc Fd P Gw Bh Bi Bm Bp Cg Mk Mv Sb 1 Nec – 5 debet] clerico episcopo alterius parrochie ordinati a proprio in suis ordinibus recipi possunt P(cf. supra C.9 q.2 c. 10) sine om. Fda metropolitani] metropolitanorum Bm 2 consensu1] conscientia BpMk: consilio Cg ille] illi BhpcBm 3 debet] debent Fd: licet Bh 
audiat causas eorum, quia irrite erunt aliter acte, quam in conspectu eorum omnium ventilate, et ipse, si fecerit, coherceatur a fratribus. (C.9 q.3 c.5) Item Anicius papa. DE EODEM. Archiepiscopus nichil de episcoporum causis aut aliis communibus iuxta statuta apostolorum absque cunctorum illorum agat consilio, nec illi, nisi quantum ad suas pertinet parrochias, sine suo, quoniam tali gaudet concordia Altissimus et gloriatur in membris suis. (C.9 q.3 c.6) Idem. DE EODEM. Si autem aliquis metropolitanorum inflatus fuerit et sine omnium conprovincialium presentia vel consilio episcoporum aut eorum aut alias causas (nisi eas tantum, quae ad propriam suam pertinent parrochiam) agere, aut eos gravare voluerit, ab omnibus districte corrigatur, ne talia deinceps presumere audeat. Si vero incorrigibilis eisque inobediens apparuerit, ad hanc apostolicam sedem, cui omnia episcoporum iudicia precepta sunt, eius contumacia referatur, ut vindicta de eo fiat, et ceteri timorem habeant. (C.9 q.3 c.7) Item Calixtus papa. 
DE EODEM. Nullus primas, nullus metropolitanus diocesiani ecclesiam vel parrochiam aut aliquem de eius parrochia presumat excommunicare vel iudicare, aliquidve agere absque eius consilio vel iudicio; set hoc observet, quod ab apostolis ac patribus et decessoribus nostris est statutum, et a nobis confirmatum; id est: si quis metropolitanus episcopus (nisi quod ad suam solummodopropriam pertinet parrochiam) sine consilio et voluntate omnium conprovincialium episcoporum extra aliquid agere temptaverit, gradus sui periculo subiacebit, et quod egerit irritum erit et vacuum. Set quicquid de comprovincialium episcoporum causis, eorumque ecclesiarum et clericorum atque secularium necessitatibus agere aut disponere necesse fuerit, hoc cum omnium consensu comprovincialium agatur pontificum non aliquo dominationis fastu, set humillima et concordi amministratione, sicut Dominus ait: “Non veni ministrari, set ministrare,” et alibi: “Qui maior est vestrum erit minister vester”. Similiter et ipsi comprovinciales episcopi cuncta cum eius consilio (nisi quantum ad proprias pertinet parrochias) agant iuxta sanctorum constituta patrum, ut uno animo, uno ore concorditer sancta glorificetur Trinitas in secula. (C.9 q.3 c.8) Item Nicholaus Rodulfo, Bituricensi archiepiscopo. 22 – 23 Matt 20:28 23 – 24 Matt. 23:11 2 Nullus – 28 secula Ps.-Calixtus I, Ep. 2.13 (JK †86; J3 162; ed. 
IN SUFFRAGANEI PARROCHIA NICHIL ABSQUE EIUS CONSILIO METROPOLITANUS AGAT. Conquestus est apostolatui nostro frater noster Sigegodus archiepiscopus Narbonensis, quod clericos suos eo invito ad iudicium tuum venire compellas, et de rebus ad ecclesiam suam pertinentibus eo inconsulto quasi iure patriarchatus tui disponas, cum hoc nec antiquitas (cui patres sanxere reverentiam) habeat, et auctoritas sacrorum canonum penitus interdicat, nisi forte pro causis, quae apud se terminari non possunt, ad te quasi ad patriarcham suum provocaverint vel si episcopus suus decesserit, res ecclesiae sue iudicio tuo dispensare voluerint. Primates enim vel patriarchas nichil privilegii habere pre ceteris episcopis, nisi quantum sacri canones concedunt et prisca consuetudo illis antiquitus contulit, diffinimus, ita ut secundum Nicenas regulas sua privilegia serventur ecclesiis. (C.9 q.3 c.9) Item Beda super Apocalipsin: “Et angelo ecclesiae Ephesi scribe”. 20 – 21 Apoc. 2:1 3 Conquestus – 19 ecclesiis Nicolaus xxxxx. Coll. Trip. 1.64(62).74; Ivo, Decretum 5.56; Panormia 4.29 Bc Fd P Gw Bh Bi Bm Bp Mk Mv Sb 1 In] an Gw suffraganei suffraganti Bc eius om. P 2 post agat voces prima sedes nullius iuditio subiacet add. Bi 4 Sigegodus BcFdP BhBiBmMkMvSb: Sigebodus Fr.SagegodusBp 11 provocaverint BcFd 
DE EODEM. Episcopo scribit, de cuius manu peccata requirit subditorum, nec sine cuius consilio subditos iudicare debebat. (C.9 q.3 d.p.c.21) ¶ Set aliud est quod ex temeritate assumitur presumptionis, aliud quod ex necessitate geritur karitatis. Cum suffraganei archiepiscoporum subditis suis ad malum favere ceperint, atque circa eorum correctionem negligentes extiterint, tunc licet metropolitanis preter illorum voluntatem et ligandos dampnare, et reconciliandos absolvere. Cum vero episcopi zelo divine karitatis accensi bonos verbo et exemplo edificant, malorum vicia aspera increpatione redarguunt, absque talium consilio non licet metropolitanis in eorum parrochia aliquid agere vel disponere. Unde in fine capituli Martini papae non simpliciter dictum est: “nichil agat,” set cum determinatione “nichil presumptive assumat absque eorum consilio,” ut vicium presumptionis videatur inprobatum, non offitium karitatis. Sic et apostolus, quia Corinthios vidit negligentes circa correctionem fornicatoris, sua auctoritate illum dampnavit. Iohannes vero, quia episcopum Ephesiorum vidit paratum ad corrigenda vicia subditorum, sine eius auctoritate illos corrigere noluit, set illum tantum de eorum correctione admonuit. 2 Episcopo – 4 debebat Glossa ordinaria ad Apoc. 2:1 (codices manu scripti pervetusti nomen Bedae citant, ut e.g. Troyes, xxxx ). Invenies verba eadem aliis pluribus locis, ut: Ps.-Anselmus Laodicensis, Enarrationes in Apocalipsin, incipiens “Deus et dominus” (Stegmüller 1361; cf. 10449, 10601, 10671), ed. PL 162.1507B (sine Bedae attributione). Beda, Explanatio Apocalipsis, ed. Gryson, CCSL 121A.249.99?, aliis verbis usus est. 16 nichil – 17 agat 
(CAUSA 10) (C.10) ¶ Quidam laicus basilicam a se factam a diocesiana lege segregare querit; episcopus ecclesiam cum omni dote sua ad suam dispositionem pertinere contendit; tandem evincit episcopus, per parrochias militibus comitatus crudeliter desevit; quae ecclesiarum sunt tamquam sibi debita usurpare contendit. Modo primum queritur, an basilica cum omni dote sua ad episcopi ordinationem pertineat? SECUNDO, an res ecclesiarum episcopis usurpare liceat? TERTIO, quid nomine cathedratici a suis sacerdotibus exigere valeat? (QUAESTIO 1) (C.10 q.1 d.a.c.1) ¶ De prima questione sic diffinitur in concilio Ylerdensi: (C.10 q.1 c.1) BASILICA, QUAE CONSECRATUR, A DIOCESIANA LEGE NON SEGREGETUR. Si ex laicis quisquam a se factam basilicam consecrari desiderat, nequaquam eam sub monasterii specie, ubi congregatio non colligitur, a diocesiana lege audeat segregare. (C.10 q.1 c.2) Item ex concilio Tolletano III ECCLESIAE CUM DOTIBUS SUIS IN EPISCOPI POTESTATE CONSISTANT. 
ECCLESIAE ET OMNIA IURA EARUM AD EPISCOPI ORDINATIONEM PERTINENT. Decretum est ut omnes ecclesiae cum dotibus suis, et decimis, et omnibus suis, in episcopi potestate consistant, atque ad ordinationem suam semper pertineant. (C.10 q.1 c.7) Item ex concilio Aurelianensi. DE EODEM. De his, quae parrochiis in terris, vineis, mancipiis atque peculiis quicumque fideles obtulerint, antiquorum canonum statuta serventur, ut in episcoporum potestate consistant. De his tamen, quae altario accesserint, tertia pars fideliter episcopis deferatur. (C.10 q.1 c. 8) Item ex eodem. DE HIS, QUAE ALTARIO OFFERUNTUR, MEDIETATEM SIBI EPISCOPUS VENDICET. Antiquos canones relegentes priora statuta credimus renovanda, ut de his, quae in altario oblationes fidelium conferuntur, medietatem sibi episcopus vendicet, et medietatem sibi dispensandam secundi gradus clerus accipiat tam de propriis prediis, quam de omni commoditate in episcoporum potestate durantibus. (C.10 q.1 c.13) Item Ieronimus ad Damasum papam. OBLATIONES ECCLESIAE LAICIS USURPARE NON LICET. Quia sacerdotes pro omnibus orare solent, quorum elemosinas et oblationes accipiunt, qua fronte presumunt laici oblationes, quas Christiani pro peccatis suis offerunt, vel ipsi comedere, vel aliis concedere, cum ipsi non debeant ex offitio pro populo orare? Ob hoc, papa gloriose, mittere oportet illos presumptores in excommunicationem perpetuam, ut ceteri metum habeant, et amplius hec in ecclesia non fiant. 
(C.10 q.1 c.15) Item Damasus papa. ECCLESIARUM OBLATIONES SUB LAICORUM DOMINIO NON DETINEANTUR. Hanc consuetudinem, quae contra sanctam ecclesiam catholicam augeri videtur, omnino interdicimus, ut nullo modo umquam ullo tempore oblationes, quae intra sanctam ecclesiam offeruntur, sub dominio laicorum detineantur. Sed tantummodo sacerdotibus, qui cottidie Domino servire videntur, illis solis licet comedere et bibere, quia in veteri testamento prohibuit Dominus panes sanctos comedere filiis Israel, nisi tantummodo Aaron et filiis eius, qui longe erant ab istis panibus, qui nunc in sancta ecclesia offeruntur, quia illi sub umbra legis erant, qui vero modo sub gratia Spiritus sancti toto mundo evangelio coruscante lucidiores esse videntur. Qua fronte aut qua consciencia oblationes vultis accipere, qui vix valetis pro vobis, nedum pro aliis Deo preces offerre? quia pravum est et contra preceptum dominicum detrimentum sue anime infert qui illud agere conatur, quod ei nulla ratione conceditur. Quia omnibus sanctis Patribus nostrisque prioribus placuit hanc sanctionem fieri, et nos similiter in eisdem persistere volumus, ut nullus audeat irritum facere hoc, quod constitutum est, si in perpetua dampnatione noluerit persistere. Si quis vero contra hanc regulam nostram et contra regulam sanctorum Patrum CCC., qui in Niceno concilio hoc 
(QUAESTIO 2) (C.10 q.2 d.a.c.1) ¶Sed cum in episcoporum potestate facultates ecclesiae constitute esse dicantur, potestas dispensandi intelligenda est, non distrahendi vel dilapidandi. Unde in Agatensi concilio legitur: (C.10 q.2 c.1) RES ECCLESIAE ALIQUO MODO ALIENARE EPISCOPIS NON LICET. Casellas vel mancipiola ecclesiae episcopi, sicut prisca canonum precepit auctoritas, vel vasa monasterii quasi conmendata fideli preposito, integro ecclesiae iure possideant, id est ut neque vendere, neque per quoscumque contractus res, unde pauperes vivunt, alienare presumant. Quod si necessitas conpulerit, ut pro ecclesiae necessitate aut utilitate vel in usufructu, vel indirecta venditione aliquid distrahatur, apud duos vel tres conprovinciales aut vicinos episcopos causa, quae necesse sit vendendi primitus conprobetur, ut, habita discussione sacerdotali, eorum subscriptione quae facta fuerit venditio vel transactio roboretur. Aliter facta venditio vel transactio non valebit. Minus vero utiles possessiones peregrinis vel clericis salvo iure ecclesiae in usum prestare permittimus. (C.10 q.2 c.7) Item ex concilio Martini papae. RES ECCLESIAE DISPENSANDI POTESTATEM HABEAT EPISCOPUS. Episcopus habeat potestatem in rebus ecclesiae, ut dispenset necessitatem habentibus cum omni reverentia et timore Dei. Participare etiam eum oportet quae necessaria sunt. Si tamen ipse aut qui cum eo sunt fratres indiguerint aliquo, ut necessitatem nullo modo patiantur, secundum 9 Casellas – 23 permittimus *Coll. Trip. 2.31(28).6; Coll. 3 libr. 3.48.2. 
Apostolum sanctum dicentem: “Victu et tegumento, his contenti sumus”. Si autem res ecclesiasticas episcopus in suas voluntates usurpare voluerit, aut fratribus vel filiis, vel quibuscumque propinquis suis dederit potestatem, ut per eos latenter res ledantur ecclesiae, hunc oportet obnoxium esse concilio; sin aliter, episcopus vel qui cum eo sunt presbiteri aut diaconi accusentur, quia ea, quae ex redditu, vel ex quolibet actu ecclesiae veniunt, in suos usus colligunt, et pauperes fraudant et fame conficiunt, hos corripi oportet secundum quod ordinatum fuerit a sancto concilio. (C.10 q.2 d.p.c.7) ¶ Si vero contra hanc prohibitionem aliquam de rebus ecclesiae episcopum vendere contigerit, et res ipsa ecclesiae restauranda, et ipse a gradu suo eiciendus decernitur. Unde in eodem concilio Martini papae legitur: (C.10 q.2 c.8) DE EPISCOPO, QUI NULLA NECESSITATE RES ECCLESIAE VENDIT. Si quis episcopus nulla ecclesiastice rationis necessitate conpulsus in suo clero, aut ubi forte presbiter non est, de rebus ecclesiasticis presumpserit aliquid vendere, res ipsas ecclesiae proprie restaurare cogatur, et in iudicio episcoporum deiciatur auditus et convictus, et tamquam furti aut latrocinii reus suo privetur honore. 
(C.10 q.3 c.1) PRETER HONOREM CATHEDRATICI NICHIL PER DIOCESES EXIGAT EPISCOPUS. Placuit, ut nullus episcoporum, per suas dioceses ambulans, preter honorem cathedre sue, id est duos solidos, aliud aliquid per ecclesias tollat, neque tertiam partem ex quacumque oblatione populi in ecclesiis parrochialibus facta sibi usurpet; sed ecclesiae reparationi servetur, et singulis annis episcopo ratio fiat. Nam si tertiam partem illam episcopus tollit, lumen et sacra tecta ecclesiae abstulit. Similiter etiam parrochiales clerici servili more in aliquibus operibus episcopo servire non cogantur, quia scriptum est: “Neque ut dominantes in clero”. (C.10 q.3 c.4) Item Pelagius Cresconio illustri. DE EODEM. Illud te modis omnibus volumus custodire, ne quis episcoporum Sicilie de parrochiis ad se pertinentibus nomine cathedratici amplius quam duos solidos presumat accipere, neque conpellere presbiteros aut clerum parrochiarum suarum supra vires suas eis convivia preparare. (C.10 q.3 c.5) Item Gelasius papa Fabiano episcopo. BAPTIZANDIS NUMERUS NON INPONATUR, NEC CATHEDRATICUM ULTRA MOREM VETUSTUM EXIGATUR. Nec numerus baptizandis iuste creditur inponendus, cum quanti petierint vel ad regenerationem festinaverint non sint pro alterius voluntate repellendi. Et ideo, frater, huiusmodi superfluam constitutionem modis omnibus removebis, ut unusquisque aut in vicina sibi ecclesia, aut in electa pro sue mentis baptizetur arbitrio. Cathedraticum etiam non amplius, quam vetusti moris esse constiterit, ab eius loci presbitero noveris 
offerentium devotione collata, consuetudinem, quae generaliter omnibus ecclesiis est prescripta, servabis. (C.10 q.3 d.p.c.5) ¶ Cathedraticum, quod his auctoritatibus episcopis permittitur exigere, preter medietatem vel tertiam partem oblationum, quae pro varia ecclesiarum consuetudine ex premissis auctoritatibus episcopo debetur, intelligendum est, nec illa pars oblationum omnium generaliter intelligenda est, sed vel anniversarie dedicationis, vel quorumdam etiam solempnium dierum, prout inter episcopum et sacerdotem tempore dedicationis convenerit. De his vero episcopis, qui per parrochias suas crudeliter deseviunt, sic statutum est in tertio concilio Tolletano: (C.10 q.3 c.6) ULTRA MOREM ANTIQUUM A PARROCHIANIS PRESBITERIS NICHIL EPISCOPI EXIGANT. Quia cognovimus episcopos per parrochias suas non sacerdotaliter, sed crudeliter desevire, et dum scriptum sit: “Forma estote gregi, non ut dominantes in clerum” qui exactiones diocesi sue vel dampna infligunt ideo censemus (excepto, quod veterum constitutiones a parrochiis habere iubent episcopos), ut alia illis, quae hucusque presumpta sunt, denegentur, hoc est, neque in angariis presbiteri aut diacones, neque aliquibus fatigentur indictionibus, ne videamur in ecclesia Dei exactores potius quam Dei pontifices nominari. Hii vero clerici, tam locales quam diocesiani, qui se ab episcopo 
A PARROCHIANIS STIPENDIA NON NISI CUM KARITATE EPISCOPI EXIGANT. Cavendum sane est, ne, cum episcopi per parrochias suas peragrant, quandam non solum erga subditos sed erga socios tyrannidem exerceant, ne (quod absit, cum karitate, sed cum quadam iactantie temeritate nec cum gratiarum actione, sed cum quadam iudiciaria inventione stipendia ab eis exigant. Observandum modis omnibus est, ut, si quando eis peragrande parrochie necessitas incumbit, in confirmandis hominibus, in inquirendis rebus emendatione dignis, in predicatione verbi Dei, in lucris animarum potius quam in depredandis et spoliandis hominibus et scandalizandis fratribus operam dent. Et si quando eis ad peragendum ministerium suum a subditis aut a fratribus aliquid accipiendum est, hoc summopere observare debent, ne quem scandalizent aut gravent. Tanta ergo discretio in hac re tenenda est, ut verbi Dei predicator, ubi proprii sumptus desunt, a fratribus accipiat, et idem fratres illius potentia non graventur, exemplo apostoli Pauli, qui, ne quem gravaret, arte et manibus victum querebat. (C.10 q.3 c.9) Item Gregorius episcopis Sicilie. SACERDOTES AB EPISCOPIS SUIS ULTRA MODUM NON GRAVENTUR. Relatum est nobis, sanctae memorie decessoris mei temporibus per Servum dei diaconem, qui tunc ecclesiastici patrimonii curam gessit, fuisse dispositum, ut sacerdotes per universas vestras dioceses constituti, quociens ad consignandos infantes egredimini, ultra modum gravari minime debuissent. Summa enim prefixa fuerat, vobis, ut audio, consentientibus, quae ab eis sacerdotibus pro labore clericorum dari debuisset. Atque 3 Cavendum – 21 querebat Conc. Cabillonense (a. 813) 14, ed. 
hoc, quod tunc placuit, sicut nunc dicitur, minime custoditur. Unde fraternitatem vestram admoneo, ut subiectis vestris graves non studeatis existere. (C.10 q.3 c.10) Item Pelagius papa Cresconio illustri. SECUNDUM LOCI MEDIOCRITATEM EPISCOPIS CONVIVIA PARENTUR. Illud magnitudinem tuam minime volumus ignorare, quod Siracusane civitatis episcopus inter alia, quae in cautionum suarum pagina spopondit, hoc etiam specialiter sub interpositione pene legitime promisisse legitur, numquam se a quolibet diocesis sue presbitero ultra duos solidos cathedratici nomine petiturum, nec per quamlibet aliam occasionem quicquam in eius dispendio se esse gesturum. Quod magnitudo tua non solum a predicto episcopo, sed de omnium episcoporum Sicilie personis conpetenti sollicitudine custodire non desinat, nec ipsa quoque prandia enormia fieri, sed secundum mediocritatem loci uniuscuiusque episcopo ad consignationem venienti susceptionis parare convivium, quia nec eo pretextu pauperibus incuti dampna volumus aut qualibet ratione permittimus. 7 Illud – 21 permittimus Pelagius I, Ep. 25.1-2 (J3 1923; JK 984; ed. Gassó et Batlle, 79.1-80.15); *Coll. 3 libr. 2.22.38; Anselmus 6.157; Polycarpus 4.22.1. 
(CAUSA 11) (C.11) Clericus adversus clericum questionem de prediis agitavit, quem ad civilem iudicem producere voluit reus non nisi ante iudicem ecclesiasticum stare volebat. Actor vero potentia civilis iudicis illum a possessione sua deiecit. Quo audito episcopus eum ab offitio suspendit. Ille contempta episcopi sui sententia offitium suum administravit. Hoc comperto episcopus sine spe restitutionis in eum sententiam dedit. Hic PRIMUM queritur, utrum clericus ante civilem iudicem sit producendus? SECUNDO, si producendus non est, an hec culpa sit digna suspensione? TERTIO, si digna non fuerit, an contemptorem sententie sui episcopi inreparabiliter oporteat deponi? (QUAESTIO 1) (C.11 q.1 d.a.c.1) ¶Quod clericus apud seculares iudices accusandus non sit, Gaius papa scribit, dicens: (C.11 q.1 c.1) APUD SECULAREM IUDICEM NULLUS CLERICUS CONVENIATUR. Nemo umquam episcopum aut reliquos clericos apud iudicem secularem accusare presumat. (C.11 q.1 c.3) Item Marcellinus papa. DE EODEM. Clericum cuiuslibet ordinis absque pontificis sui permissu nullus presumat ad seculare iudicium attrahere, nec laico quemlibet clericum liceat accusare. (C.11 q.1 c.4) Item ex concilio Niceno. 21 Nemo – 22 presumat Ps.-Gaius (JK †157) 3 (ed. Hinschius, 214); 
AB EIS QUISQUE IUDICANDUS EST, QUOS SIBI IUDICES ELEGERIT. Iudices alii non debent esse, nisi quos ipse, qui inpetitur, elegerit, aut quos suo consensu hec sancta sedes aut eius primates auctoritate huius sanctae sedis delegaverint. (C.11 q.1 c.5) Item Valentinianus, Theodosius et Archadius. AD SECULARIA IUDICIA NULLUS CLERICUS EST PERTRAHENDUS. Continua lege sancimus, ut nullus episcoporum vel eorum, qui ecclesiae necessitatibus serviunt, ad iudicia sive ordinariorum sive extraordinariorum iudicum pertrahantur. Habent illi suos iudices, nec quicquam his publicis est commune cum legibus. (C.11 q.1 c.8) Item Bonifatius ad episcopos Gallie. NEQUE PRO CIVILI, NEQUE PRO CRIMINALI CAUSA EPISCOPUS APUD CIVILEM IUDICEM PRODUCATUR. Nullus episcopus neque pro civili, neque pro criminali causa apud quemvis iudicem sive civilem sive militarem producatur vel exhibeatur. Magistratus enim, qui hoc iubere ausus fuerit, amissione cinguli condempnatione plectetur. (C.11 q.1 c.9) Item Silvester papa. 
CLERICUS AD CIVILEM IUDICEM CLERICUM PRODUCENS ANATHEMA SIT. Si quis clericus accusans clericum in curiam introierit, anathema sit. (C.11 q.1 d.p.c.10) ¶ Subaudiendum est, si publicorum iudiciorum cognitionem petierit; episcopale namque iudicium nichil obest ab inperatore postulare. Unde in Cartaginensi concilio VIII legitur: (C.11 q.1 c.11) PROPRIO PRIVETUR HONORE PUBLICI IUDICII COGNITIONEM AB INPERATORE POSTULANS. Placuit, ut quicumque ab inperatore cognitionem publicorum iudiciorum petierit, honore proprio privetur. Si autem episcopale iudicium ab inperatore postulaverit, nichil ei obsit. (C.11 q.1 d.p.c.11) ¶ Sic et sequentes auctoritates intelligende sunt, quibus clericorum causas non nisi clerici cognoscere iubentur. Unde Gelasius papa scribit Zeie Comiti: (C.11 q.1 c.12) A SECULARI IUDICE CLERICUS NON EST AUDIENDUS. Christianis gratum semper debet esse, quod ab eorum poscitur dignitate prestandum, quia Deo servientibus beneficium negare non convenit. Silvester atque Faustinianus, qui se a cunabulis clericos confitentur, a Theodora se obprimi conqueruntur per violentiam, quod dicant se ingenuos atque auctore Deo pristine conditionis nexibus absolutos, in sortem deterrime iterum servitutis addici, ac per auctoritatem regiam contra leges publicas, cum clericali cingulo olim tenerentur astricti, per archidiaconem urbis Grumentine esse conventos, cum constet eum, qui celestem militem pulsat, non nisi eius forum debere sectari. Et ideo, dilecte, depense salutationis 
delegatorum iudicium eorum adversarii venire contempserint, sublimitatis tue tuitione vallentur, ne quid illis aut subreptio, aut inimica legibus violentia necessitatis inponat, quia qui iudicium refugit apparet eum de iustitia diffisum. (C.11 q.1 c.15) Item Pelagius Benegesto defensori. ACTOR FORUM REI SEQUATUR. Experientie tue presenti auctoritate mandamus, ut in causis, in quibus quelibet ecclesiastici offitii persona loco petitoris existit quemquam laicum pulsatura, apud sue provincie iudicem suas proponere non deserat actiones. In his vero negotiis, in quibus ecclesiastici offitii persona pulsatur, totius submoto pulsationis obstaculo ad episcopi vel presbiterorum, in loco, ubi questio vertitur, constitutorum, occurrat indifferenter examen. (C.11 q.1 c.16) Idem Sergio Cancellario. DE EODEM. Si quisquam clericus, sive inferioris sive potioris gradus, petitor existat, et contra laicam personam suas dirigat actiones, iste modis omnibus non alibi quam apud provincie iudicem negotium suum dicturus occurrat. Si quis autem laicus clericum cuiuscumque gradus duxerit esse pulsandum, ad episcoporum iudicium in eadem civitate vel territorio constitutorum proponat eas quas se existimat habere actiones. Quem ordinem legibus per 
(C.11 q.1 c.17) EPISCOPO NON PERMITTENTE APUD SECULAREM IUDICEM CLERICUS PULSARI NON DEBET. Clericum nullus presumat apud secularem iudicem episcopo non permittente pulsare; sed, si pulsatus fuerit, non respondeat vel proponat, nec audeat criminale negotium in iudicio seculari proponere. (C.11 q.1 c.18) Item Pius papa. CLERICUS SUO INOBEDIENS EPISCOPO DEPOSITUS CURIE TRADATUR. Si quis sacerdotum vel reliquorum clericorum suo episcopo inobediens fuerit, aut ei insidias paraverit, aut contumeliam, aut calumpniam, vel convicia intulerit, et convinci potuerit, mox depositus curie tradatur, et recipiat quod inique gessit. (C.11 q.1 c.26) Item Innocentius papa. INTER CLERICOS ET LAICOS CAUSE EXORTE AB EPISCOPIS AUDIANTUR. Si quae cause vel contentiones inter clericos et laicos tam superioris ordinis quam etiam inferioris fuerint exorte, placuit, ut secundum sinodum Nicenam congregatis omnibus eiusdem provincie episcopis iudicium terminetur. (C.11 q.1 d.p.c.26) ¶ Cum ergo his omnibus auctoritatibus clerici ante civilem iudicem denegentur producendi, cum (nisi prius depositi, vel nudati fuerint) curie non sunt representandi, patet, quod ad secularia iudicia clerici non sunt pertrahendi. (§ 1) His ita respondetur: Clerici ex offitio sunt subpositi episcopo, ex possessionibus prediorum inperatori sunt obnoxii. Ab episcopo unctionem, decimationes et primitias accipiunt; ab inperatore vero prediorum possessiones nanciscuntur. Unde Augustinus ait super Iohannem: “Quo iure villas 
ubi differentia designatur inter ius nature et ius constitutionis. Quia ergo ut predia possideantur inperiali lege factum est, patet, quod clerici ex prediorum possessionibus inperatori sunt obnoxii. (C.11 q.1 c.27) Item Ambrosius contra Auxentium. IMPERATORI TRIBUTUM DENEGARE ECCLESIA NON DEBET. Si tributum petit inperator, non negamus: agri ecclesiae solvant tributum. Si agros desiderat inperator, potestatem habet vendicandorum. Tollat eos, si libitum est: inperatori non dono, sed non nego. (C.11 q.1 c.28) Idem. POTESTATIBUS TRIBUTA NON SUNT DENEGANDA. Magnum quidem est et spiritale documentum, quo Christiani viri sublimioribus potestatibus docentur debere esse subiecti, ne quis constitutionem terreni regis putet esse solvendam. Si enim censum Filius Dei solvit, quis tu tantus es, qui non putas esse solvendum? (C.11 q.1 d.p.c.28) ¶ Item Apostolus: “Omnis anima sublimioribus potestatibus subdita sit.” Item Petrus Apostolus generaliter fidelibus omnibus scribit: “Estote subditi dominis vestris sive regi, quasi precellenti, sive ducibus, tanquam ab eo missis ad vindictam malefactorum, laudem vero honorum.” 
conveniendus. Sicut enim ecclesiasticarum legum ecclesiasticus iudex est administrator, ita et civilium non nisi civilis debet esse executor. Sicut enim ille solus habet ius interpretandi canones, qui habet potestatem condendi eos, ita ille solus legum civilium debet esse interpres, qui eius ius et auctoritatem inpertit. In criminali vero causa non nisi ante episcopum clericus examinandus est. Et hoc est illud, quod legibus et canonibus supra diffinitum est, ut in criminali videlicet causa ante civilem iudicem nullus clericus producatur, nisi forte cum consensu episcopi sui; veluti, quando incorrigibiles inveniuntur, tunc detracto eis offitio curie tradendi sunt. Unde Fabianus papa ait: (C.11 q.1 c.31) QUI EPISCOPO INSIDIATUR SEMOTUS A CLERO CURIE TRADATUR. Statuimus, ut, si quis clericorum suis episcopis infestus aut insidiator extiterit, mox ante examinatum iudicium submotus a clero curie tradatur, cui diebus vite sue deserviat, et infamis absque ulla spe restitutionis permaneat. (C.11 q.1 d.p.c.31) ¶ Quia ergo iste non in criminali, sed in civili causa clericum ante civilem iudicem produxit, non est iudicandus transgressor canonum, nec est dicendus pertraxisse reum ad iudicem non suum, quia de civili causa non nisi civilis iudex cognoscere debet. (§ 1) Econtra ea, quae in actoris defensione dicta sunt, verisimilia quidem videntur, sed pondere carent. Sacris enim canonibus et forensibus legibus tam in civili quam in criminali causa clericus ad civilem iudicem pertrahendus negatur. Unde in epistola Clementis legitur: (C.11 q.1 c.32) APUD PRESBITEROS IUDICENTUR FRATRES. Si qui ex fratribus negotia habeant inter se, apud cognitores seculi non iudicentur, sed apud presbiteros 
(C.11 q.1 c.33) Item Silvester papa. NULLUS CLERICUS PROPTER ALIQUAM CAUSAM INTRET CURIAM. Nullus clericus vel presbiter vel diaconus propter quamlibet causam, (C.11 q.1 d.p.c.34) ¶non ait propter criminalem tantum, sed generaliter propter quamlibet, tam civilem quam criminalem intelligens, (C.11 q.1 c.33) intret in curiam nec ante civilem iudicem causam dicere suam presumat. (C.11 q.1 c.35) Item Theodosius inperator. CUICUMQUE LICEAT SACROSANCTAE SEDIS ANTISTITIS IUDICIUM ELIGERE. Quicumque litem habens, sive petitor fuerit, vel in initio litis vel decursis temporum curriculis, sive cum negotium peroratur, sive cum iam ceperit promi sententia, si iudicium elegerit sacrosanctae legis antistitis, illico sine aliqua dubitatione, etiamsi alia pars refragatur, ad episcoporum iudicium cum sermone litigantium dirigatur. (C.11 q.1 c.36) Idem. Omnes itaque cause, quae pretorio vel civili iure tractantur, episcoporum sententiis terminate perpetuo stabilitatis iure firmentur, nec ulterius liceat retractari negocium, quod episcoporum sententia deciderit. 
ita loquitur de sanctissimis et Deo amabilibus, ac reverentissimis episcopis et clericis ac monachis: “Inp. Augustus Iustinianus Petro gloriosissimo prefecto pretorio capitulo LIII. Si quis contra aliquem clericum aut monachum, aut diaconissam, aut monastriam, aut assistriam habet aliquam actionem, doceat prius sanctissimum episcopum, cui horum unusquisque subiaceat. Ille vero causam inter eos diiudicet. Et si quidem utraque pars his, quae iudicata sunt, non adquieverit iubemus per loci iudicem executioni perfecte contradi.” (C.11 q.1 c.39) Item Gregorius Romano, defensori Sicilie. CLERICUS CLERICUM AD PUBLICA IUDICIA NON PERTRAHAT. Pervenit ad nos, quod si quis contra quoslibet clericos causam habeat, despectis eorum episcopis eosdem clericos tuo facias iudicio exhiberi. Quod si ita est, valde esse constat incongruum. Sed hac tibi auctoritate precipimus, ut hoc denuo facere non presumas; sed si quis contra quemlibet clericum causam habuerit, episcopum ipsius adeat, ut aut ipse cognoscat, aut certe ab ipso iudices deputentur, aut si fortasse ad arbitros eundum est, partes ad eligendum iudices ab ipso executio deputata conpellat. Si quis vero clericus vel laicus contra episcopum causam habuerit, tunc te interponere debes, ut inter eos aut ipse cognoscas, aut certe te admonente sibi iudices eligant. Nam si sua unicuique episcopo iurisdictio non servatur, quid aliud agitur, nisi ut per nos, per quos ecclesiasticus ille ordo custodiri debuit, confundatur? et cetera. (C.11 q.1 c.41) Item Gregorius Mauricio. 
SACERDOTES A REGIBUS SUNT HONORANDI, NON IUDICANDI. Sacerdotibus autem non ex terrena potestate dominus noster citius indignetur, sed excellenti consideratione propter eum, cuius servi sunt, ita eis dominetur, ut etiam debitam reverentiam inpendat. Nam in divinis eloquiis sacerdotes aliquando Dii, aliquando angeli vocantur. Nam et ad Moysen de eo, qui ad iuramentum deducendus est, dicitur: “Applica illum ad Deos,” videlicet ad sacerdotes. Et rursum scriptum est: “Diis non detrahes,” scilicet sacerdotibus. Et propheta ait: “Labia sacerdotis custodiunt scientiam, et legem requirunt ex ore eius, quia angelus Domini exercituum est.” Quid igitur mirum, si illos vestra pietas dignetur honorare, quibus in suo eloquio honorem tribuens, eos aut angelos, aut Deos ipse etiam appellat Deus? (§ 1) Ecclesiastica quoque testatur ystoria, quia cum pie memorie Constantino principi scripto oblate accusationes contra episcopos fuissent, libellos quidem accusationis accepit, et eosdem, qui accusati fuerant, episcopos convocans, in eorum conspectu libellos, quos acceperat, incendit, dicens: “Ite, et inter vos causas vestras disponite, quia dignum non est ut nos iudicemus Deos.” (C.11 q.1 c.42) Item ex concilio Milevitano. QUA PENA FERIATUR CLERICUS CLERICUM AD SECULARIA IUDICIA PERTRAHENS. 
CLERICUS APUD CIVILEM IUDICEM IUDICARI NON DEBET. Placuit, ut quisquis episcoporum, presbiterorum et diaconorum, seu clericorum, cum in ecclesia ei crimen fuerit intentum, vel civilis causa fuerit conmota, si derelicto ecclesiastico iudicio publicis iudiciis purgari voluerit, etiamsi pro ipso fuerit lata sententia, locum suum amittat. Et hoc in criminali actione. In civili vero perdat quod evicit, si locum suum obtinere maluerit, siquidem ad eligendos iudices inique de ecclesiae consortio iudicat qui de universa ecclesia male sentiendo de iudicio seculari poscit auxilium, cum privatorum etiam causas Apostolus ad ecclesiam deferri atque ibi determinari precipiat. (C.11 q.1 c.45) Item constitutio LXXIV c. 1. QUI CUM CLERICO LITIGIUM HABET EPISCOPUM IPSIUS ADEAT. Si quis cum clerico litigium habuerit, si quidem de causa pecuniaria, adeat prius episcopum, cuius iudicio clericus subpositus est. Ille autem sine dampno et sine dilatione conpetentem finem liti inpositurus est. Sin autem noluerit episcopus litem dirimere, tunc ad civiles iudices disceptatio cause perveniat. Ubi autem dirimere episcopus vult, sine scriptura omnia procedant, et diffinitiva sententia ab eo sine scripturis feratur. (§ 1) Quod si de criminali causa litigium emerserit, tunc conpetentes interpellati, consentaneum legibus terminum cause inponant, ita tamen, ut disceptatio litis duorum mensium spatium non excedat, a litis contestatione numerandum. Non autem aliter puniatur clericus, nisi obnoxius repertus sacerdotio nudatus fuerit ab episcopo suo vel clericatus honore. Sin autem crimen ecclesiasticum est, tunc secundum canones ab episcopo 
suo cause examinatio et pena procedat, nullam communionem aliis iudicibus in huiusmodi causis habentibus. (C.11 q.1 c.46) Item ex concilio Calcedonensi. CLERICUS ADVERSUS CLERICUM NEGOTIUM HABENS SECULARIA IUDICIA NON EXERCEAT. Si clericus adversus clericum habet negotium, non relinquat suum episcopum et ad secularia iudicia concurrat, sed prius negocium agitetur apud episcopum proprium; vel certe si fuerit negocium ipsius episcopi, apud arbitros ex utraque parte electos audiatur negocium. Si quis vero contra hoc fecerit, canonum subiaceat correctionibus.(§ 1) Et si clericus adversus suum seu alium episcopum habeat causam, apud audientiam sinodi provincie conqueratur. (§ 2) Si vero contra ipsius provincie metropolitanum episcopum episcopus sive clericus habeat controversiam, pergat ad ipsius diocesis primates, aut certe ad Constantinopolitane civitatis regie sedem, ut eorum ibi negotium terminetur. (C.11 q.1 c.47) Item ex Concilio Agatensi. NULLUS PRESUMAT CLERICUM AD SECULAREM IUDICEM UT ATTRAHERE. Clericum nullus presumat apud secularem iudicem episcopo non permittente pulsare. Sed si pulsatus fuerit, non respondeat, nec proponat, nec audeat criminale 
Clementis dictum est: “Non cognitorem secularium negotiorum te vult Deus esse,” ex episcopali unctione intelligendum est. Non enim in episcopum ungitur, ut cognitor secularium negotiorum resideat, sed ut procurator animarum et distributor spiritualium existat. Prohibetur ergo secularibus negotiis occupari, non ad tempus sequester fieri. Vel secularia iudicia non de rebus secularibus sed secularium virorum intelligenda sunt. Iudicia de rebus secularibus secularia appellantur iuxta illud Apostoli: “Secularia igitur iudicia si habueritis, contemptibiles qui sunt in ecclesia constituite.” Iudicia vero secularium secularia appellantur in epistola Clementis, quod ex subsequentibus datur intelligi, cum dicitur: “Hec opera, quae tibi minus congruere diximus, exhibeant sibi invicem vacantes laici.” Prohibentur ergo clerici a cognitione negotiorum secularium virorum, non secularium causarum. Negotia quippe clericorum, sive criminalia sive civilia fuerint, non nisi apud ecclesiasticum iudicem ventilanda sunt. Unde Adrianus papa ait: (C.11 q.1 c.48) Non nisi in foro suo clericus audiatur. CLERICUS SIVE LAICUS, SI CRIMINE AUT LITE PULSATUS FUERIT, NON ALIBI QUAM IN FORO SUO PROVOCATUS AUDIATUR. (C.11 q.1 c.49) Idem. DE EODEM. In clericorum causa huiusmodi forma servetur, ut nequaquam eorum sententia non a suo iudice dicta constringat. (QUAESTIO 2) (C.11 q.2 dictum) ¶ Quod vero culpa illa suspensione digna sit, ex capitulo illo Milevitani concilii liquido 
ad civilem iudicem crediderit protrahendum, multo magis suspensione dignus est qui sui episcopi iudicium interpellantem ad iudicium seculare protrahere non dubitavit. (QUAESTIO 3) (C.11 q.3 d.a.c.1) ¶ Sed ponatur, quod hec culpa suspensione digna non fuerit; queritur, utrum sit deponendus qui offitium contra prohibitionem episcopi celebrare ausus est? Sed quod sententia episcopi, sive iusta sive iniusta fuerit, timenda sit, Gregorius testatur, dicens: (C.11 q.3 c.1) GREGI TIMENDA EST SENTENTIA PASTORIS. Sententia pastoris, sive iusta sive iniusta fuerit, timenda est. (C.11 q.3 c.4) Item ex concilio Sardicensi, c. 17. DE EODEM. Si episcopus forte iracundus (quod non debet esse) cito et aspere conmovetur adversus presbiterum sive diaconum, et eum de ecclesia exterminare voluerit, providendum est, ne innocens dampnetur aut perdat communionem. Et ideo habeat potestatem is, qui abiectus est, ut episcopos finitimos interpellet, et causa eius 
diligenter ac fideliter examinentur, eum, qui fuerat communione privatus, ante cognitionem nullus debet presumere ut communioni societ. (C.11 q.3 c.5) Item ex concilio Cartaginensi. DE EODEM. Si quis presbiter ab episcopo suo correptus fuerit, debet utique apud vicinos episcopos conqueri, ut ab ipsis eius causa possit audiri, ac per ipsos suo episcopo reconciliari. Quod nisi fecerit, sed superbia (quod absit) inflatus secernendum se ab episcopi sui communione duxerit, ac separatim cum aliquibus scisma faciens sacrificium Deo obtulerit, anathema habeatur et nichilo minus locum amittat. At si querimoniam iustam adversus episcopum habuerit, inquirendum est. (C.11 q.3 c.6) Item ex concilio Antioceno. DE HIS, QUI DAMPNATI A SINODO SACRA MISTERIA CONTINGUNT. Si quis episcopus dampnatur a sinodo, vel si presbiter aut diaconus a suo episcopo, et ausi fuerint aliquid de ministerio sacro contingere, sive episcopus iuxta precedentem consuetudinem, sive presbiter aut diaconus, nullo modo liceat ei, nec in alia sinodo, spem restitutionis aut locum satisfactionis habere, sed et communicantes ei omnes abici de ecclesia oportet, et maxime si postquam didicerint adversus memoratos prolatam fuisse sententiam, eisdem communicare temptaverint. (C.11 q.3 c.8) Item ex concilio Agatensi. 6 Si – 14 est Conc. Cartaginense II (a. 390), c. 8, ed. Munier, CCSL 149.16.Anselmus 12.32; Ivo Decr. 6.239; Coll. Trip. 2.16.5; Polycarpus 7.1.22; Coll. 3 libr. 2.25.13. ed. Motta, 1.335. 18 Si – 26 temptaverint 
DE EPISCOPIS QUI INNOCENTES AUT MINIMIS CAUSIS CULPABILES EXCOMMUNICANT. Episcopi, si sacerdotali moderatione postposita innocentes aut minimis causis culpabiles excommunicare presumpserint, aut ad gratiam baptismi festinantes fortasse recipere noluerint, a vicinis episcopis eiusdem provincie litteris moneantur, et si parere noluerint, communio illis usque ad tempus sinodi a reliquis episcopis denegetur, ne forte per excommunicationis peccatum excommunicati longo tempore morte preveniantur. (C.11 q.3 c.9) Item ex concilio Affricano. DE HIS, QUI TEMPORE EXCOMMUNICATIONIS SUE COMMUNICARE PRESUMUNT. Placuit universo concilio, ut qui excommunicatus fuerit pro suo neglectu, sive episcopus quilibet sive clericus, et tempore sue excommunicationis ante audientiam communicare presumpserit, ipse in se dampnationis iudicetur protulisse sententiam. (C.11 q.3 c.27) Item Urbanus. SENTENTIA PASTORIS TIMENDA EST, LICET INIUSTE LIGET. Quibus episcopi non communicant non communicetis, et quos eiecerint non recipiatis. Valde enim timenda est sententia episcopi, licet iniuste liget. 
QUI SENTENTIAM EPISCOPI PUTAT ESSE INIUSTAM RECURRAT AD SINODUM. Clericus, qui episcopi districtionem circa se putat iniustam, recurrat ad sinodum. (C.11 q.3 c.31) Item Iohannes Crisostomus super epistolam ad Ebreos. VINCULA ECCLESIASTICA NON SUNT CONTEMPNENDA. Nemo contempnat vincula ecclesiastica. Non enim homo est qui ligat, sed Christus, qui hanc potestatem dedit, et dominos fecit homines tanti honoris. (C.11 q.3 c.32) Item Augustinus de verbis apostoli, sermone LXXIX SATHANE TRADITUR QUI AB ECCLESIA EXCOMMUNICATUR. Omnis Christianus, dilectissimi, qui a sacerdotibus excommunicatur, sathane traditur: quomodo? scilicet, quia extra ecclesiam est diabolus, sicut in ecclesia Christus, ac per hoc quasi diabolo traditur qui ab ecclesiastica communione removetur. Unde illos, quos tunc Apostolus sathane esse traditos predicat, excommunicatos a se esse demonstrat. (C.11 q.3 c.34) Item ex concilio Milevitano. VICINI EPISCOPI AUDIANT EOS, QUI DE IUDICIIS EPISCOPORUM SUORUM QUERUNTUR. Presbiteri, diaconi, vel ceteri inferiores clerici, si in causis, quas habuerint, de iudiciis episcoporum suorum conquesti fuerint, vicini eos episcopi audiant, et inter eos quicquid est diffiniant, adhibiti ab eis ex consensu suorum episcoporum. Quod si et ab eis provocandum putaverint, non provocent nisi ad Affricana concilia, vel ad primates suarum provinciarum. Ad transmarina autem qui putaverint appellandum, a nullo intra Affricam in 
(C.11 q.3 c.35) Item ex concilio Cartaginensi IV. INIUSTA EPISCOPORUM DAMPNATIO IRRITA ESSE CENSETUR. Irritam esse iniustam episcoporum dampnationem censemus, et idcirco a sinodo retractandam. (C.11 q.3 c.36) Item ex concilio Cartaginensi V. QUI SUE CAUSE ADESSE ET INNOCENTIAM SUAM ASSERERE VOLUERIT, INTRA ANNUM HOC FACIAT EXCOMMUNICATIONIS. Rursus constitutum est, ut quociens clericis convictis vel confessis in aliquo crimine, vel propter eorum, quorum verecundie parcitur, vel propter ecclesiae obprobrium, aut insultationem hereticorum atque gentilium, si forte cause sue adesse voluerint et innocentiam suam asserere, intra annum excommunicationis hoc faciant. Si vero intra annum causam suam purgare contempserint, nulla eorum vox penitus audiatur. (C.11 q.3 c.37) Item Gelasius. AUDIENTIAM SIBI NEGAT QUI EXCOMMUNICATIONIS SUE CAUSAM AGERE INTRA ANNUM DISSIMULAT. Quicumque intra anni spatium civiliter sive publice causam suam coram suis excommunicatoribus non peregerint, ipsi sibi aditum audientie clausisse videantur. 
dampnatus postea valeat absolvi? De his ita statutum est in concilio Epaunensi: (C.11 q.3 c.40) A SUCCESSORE SOLVATUR QUI POST MORTEM EPISCOPI REMANET LIGATUS. Si episcopus ante dampnati absolutionem obitu rapiatur, correctum aut penitentem successori licebit absolvere. (C.11 q.3 d.p.c.40) ¶ Premissis auctoritatibus, quibus iniuste sententie usque ad examinationem utriusque partis parere iubemur, ita respondetur: Gregorius non dicit sententiam iniuste latam esse servandam, sed timendam. Sic et Urbanus. Timenda ergo est, id est non ex superbia contempnenda. Relique vero auctoritates de excommunicatis locuntur, qui vel vocati ad sinodum venire contempserunt, vel calliditatibus adversantium occurrere nescientes iniustam sententiam a iudice reportaverunt, vel qui, neglectu sue vite sinistram de se opinionem nasci permittentes, sententiam in se exceperunt. (C.11 q.3 d.p.c.43) De his, inquam, et huiusmodi premisse auctoritates locuntur, non de iniuste suspensis. Quod autem iniuste sententie parendum non sit, multis auctoritatibus probatur. Quarum prima est illa Ieronimi super Matheum: (C.11 q.3 c.44) SENTENTIA PASTORIS REUM VEL INNOCENTEM NON CONSTITUIT VEL FACIT. Quomodo sacerdos mundum leprosum non facit, sic episcopus vel presbiter non alligat eos, qui insontes sunt, nec, solvit noxios, sed pro officio suo cum peccatorum varietates audierit, scit qui ligandus sit, qui solvendus (C.11 q.3 c.46) Item Gelasius papa episcopis orientalibus de dampnatione Dioscori. NON EST PETENDA SOLUTIO, CUM INIQUA FERTUR 
Deum et eius ecclesiam neminem potest gravare iniqua sententia. Ita ergo ea se non absolvi desideret, qua se nullatenus perspicit obligatum. (C.11 q.3 c.47) Item Augustinus de summo bono. DEUS NON NOCET, NEC NOCERI PATITUR ALIQUEM INIUSTE. Secundum catholicam fidem, nec Dei nature quisquam nocere potest, nec natura Dei nocere iniuste cuiquam potest nec noceri iniuste patitur quemquam. “Qui enim nocet (ut ait Apostolus) recipiet hoc quod nocuit.” (C.11 q.3 c.48) Idem de verbis Domini. INIUSTA VINCULA DISRUMPIT IUSTITIA. Cepisti habere fratrem tuum tamquam publicanum: ligas illum in terra, sed ut iuste alliges vide. Nam iniusta vincula disrumpit iustitia. “Quem solveris,” inquit, “in terra, solutus erit in celo.” (C.11 q.3 c.49) Idem de sermone Domini in monte. TEMERITAS IUDICANDI NON EI, QUI IUDICATUR, SED IUDICI NOCET. Temerarium iudicium plerumque nichil nocet ei, de quo temere iudicatur. Ei autem, qui temere iudicat, ipsa temeritas necesse est ut noceat. (C.11 q.3 c.50) Idem ad Clerum Yponiensem. 
DE EODEM. Senti de Augustino quicquid libet: sola me in oculis Dei conscientia non accuset. (C.11 q.3 c.57) Item Ieronimus super epistola Pauli ad Philemonem. APUD DEUM MALEDICITUR QUI MORIBUS DISSONAM PROFERT SENTENTIAM. Si quis dixerit iustum iniustum, et iniustum iustum, abhominabilis est uterque apud Deum. Similiter qui sanctum, dicit non sanctum, et rursus non sanctum asserit sanctum, abhominabilis apud Deum est. (C.11 q.3 c.60) Item Gregorius in omelia XXVI LIGANDI VEL SOLVENDI POTESTATE SE PRIVAT QUI HANC INIUSTE EXERCET. Ipse ligandi atque solvendi se potestate privat qui hanc pro suis voluntatibus, et non pro subditorum moribus exercet. (C.11 q.3 c.61) Idem. DE EODEM. Iudicare digne de subditis nequeunt qui in subditorum causis sua vel odia, vel gratiam secuntur. (C.11 q.3 c.62) Idem. NON EST VERA PRESIDENTIS ABSOLUTIO, NISI SEQUATUR ARBITRIUM INTERNI IUDICIS. Tunc vera est absolutio presidentis, cum interni sequitur arbitrium iudicis. Quod bene quatriduani mortui resuscitatio illa significat, quae videlicet demonstrat, quia Dominus prius mortuum suscitavit et vivificavit, dicens: “Lazare, veni foras,” et postmodum is, qui vivus fuerat, egressus a discipulis est solutus, sicut scriptum est. 
PRIVILEGIO MERETUR EXUI QUI EODEM ABUTITUR. Privilegium omnino meretur amittere qui permissa sibi abutitur potestate. (C.11 q.3 c.64) Idem. IN QUEM CANONICA NON FERTUR SENTENTIA, PENAM NON DEBET FERRE CANONICAM. Non debet is penam sustinere canonicam, in cuius dampnatione non est canonica prolata sententia. (C.11 q.3 d.p.c.64) ¶ Ex his datur intelligi, quod iniusta sententia nullum alligat apud Deum, nec apud ecclesiam eius aliquis gravatur iniqua sententia, sicut ex Gelasii capitulo habetur. Non ergo ab eius communione abstinendum est, nec ei ab offitio cessandum, in quem cognoscitur iniqua sententia prolata. Cur ergo capitula Cartaginensis et Affricani, atque aliorum conciliorum prohibent iniuste dampnatum in communione recipi ante iudicii examinationem? Cur et illud Magontiensis concilii statutum est: (C.11 q.3 c.65) QUI DAMPNATUR A SINODO QUOMODO IN SECUNDA INNOCENS REPARETUR. Episcopus, presbiter aut diaconus a gradu suo iniuste deiectus, si in secunda sinodo innocens inveniatur non potest esse quod fuerat, nisi gradus amissos recipiat coram altari de manu episcoporum: si episcopus est, orarium, et baculum et anulum; si presbiter, orarium et 
sentire? Ad hec respondendum est, quod sententia aliquando est iniusta ex animo proferentis, iusta vero ex ordine et causa; aliquando est iusta ex animo et causa, sed non ex ordine; aliquando est iusta ex animo et ex ordine, sed non ex causa. Cum autem ex causa iniusta fuerit, aliquando nullum in eo omnino delictum est, quod sit dampnatione dignum: aliquando non est in eo illud, super quod fertur sententia, sed ex alio nominandus est. Ex animo est iniusta, cum aliquis servata integritate iudiciarii ordinis in adulterum vel in quemlibet criminosum non amore iustitie, sed livore odii, vel precio, aut favore adversariorum inductus sententiam profert. Unde Beda super epistolam Iacobi ait: “Ira enim viri iustitiam Dei non operatur:” quia qui iratus in aliquem sententiam profert, etsi ille quantum ad se iustam reportet sententiam, iste tamen, qui non amore iustitie, sed livore odii in eum sententiam dedit, iustitiam Dei, in quem perturbatio non cadit, non imitatur. (C.11 q.3 c.66) Item Gregorius. SENTENTIA IUSTITIE NON EST PRO PREMIIS FERENDA. Qui recte iudicat, et premium remunerationis expectat, fraudem in Deo perpetrat, quia iustitiam, quam gratis inpertire debuit, acceptione pecunie vendit. (C.11 q.3 c.67) Idem Mauricio inperatori. IN PREPOSITORUM OPERIBUS TOTUM SIBI RATIO VENDICET. Illa prepositorum sollicitudo utilis est, illa est cautela laudabilis, in qua totum ratio agit, et furor sibi nichil vendicat. Restringenda sub ratione potestas est, nec quid agendum prius, quam concitata ad tranquillitatem mens redeat. Nam conmotionis tempore iustum putat omne quod fecerit. 
RATIO DEBET CORRIGERE QUOD FURORE PROMULGATUM EST. Cum apud Tessalonicam, seditione exorta, quidam ex militaribus vir inpetu fuisset populi furentis exstinctus, Theodosius, repentini nuncii atrocitate succensus, ad ludos Circenses invitari populum, eique ex inproviso circumfundi milites, atque obtruncare passim, ut quisque occurrisset, gladio iubet, et vindictam dare non crimini, sed furori. Ob hoc cum a sacerdotibus Italie redargueretur, agnovit delictum, culpamque cum lacrimis professus, publicam penitenciam in conspectu totius ecclesiae exegit, et in hoc sibi tempus ascriptum absque regali fastigio patienter inplevit. Quibus omnibus illud quoque mirabiliter adiecit; leges sanxit in posterum, ut sententie principium super animadversione prolate in diem tricesimum ab executoribus differrentur, quo locus misericordie, vel, si res tulisset, penitencie non periret. (C.11 q.3 c.70) Item Gregorius. IN DICTANDIS SENTENTIIS RECTORES NULLO FURORE DUCANTUR. Summopere precavendum est ut rectores ecclesiae et qui publica iudicia exercent, in dictandis sententiis nullatenus levitate aut furore ducti sint precipites, sed causis prius diligenter ventilatis, cum res, quae ignorabatur, pleniter ad notitiam venerit, divina tunc et humana lex resolvatur, et secundum quod ibi constitutum 
IUSTUM IUDICIUM VENDI NON POTEST. Non licet iudici vendere iustum iudicium, etsi liceat advocato vendere iustum patrocinium, et iurisconsulto rectum consilium. (C.11 q.3 d.p.c.72) ¶ Huic itaque sententie, quae non amore iustitie, sed ex alia qualibet causa fertur in quemquam, humiliter obediendum est. (C.11 q.3 d.p.c.73) Item sententia est iniusta ex ordine, quando non servato iudiciali ordine quilibet pro culpa sua dampnatur. Unde Gregorius scribit Constantino, Mediolanensi episcopo: (C.11 q.3 c.74) RES DUBIA NON DIFFINIATUR CERTA SENTENTIA. Grave satis est et indecens, ut in re dubia certa detur sententia. (C.11 q.3 c.75) Item Augustinus in libro de penitencia. NON CREDANTUR QUAE CERTIS IUDICIIS NON DEMONSTRANTUR. Quamvis vera sint quaedam, tamen iudici non sunt credenda, nisi certis indiciis demonstrentur. (C.11 q.3 c.76) Item Damasus papa. ANTE, QUAM EXAMINENTUR, ALIQUI NON IUDICENTUR. Eorum, qui accusantur, causas discutere non licet prius, quam canonice vocati ad sinodum veniant, et presens per presentem agnoscat veraciter et intelligat quae ei obiciuntur. Quod et per sapientiam Salomonis dicitur: “Ante, quam scruteris, ne reprehendas. Intellige prius, et tunc increpa. Ante, quam audias, non reprehendas.” Et licet apertissima sit contrariorum reprehensio, verumtamen oportet ab his, qui dati sunt ad eorum examinationem, ordinem servari. 
ut adulter sententiam pro sacrilegio reportet, cuius reatum in conscientia non habet. Hec sententia, etsi iniusta sit, quia non est in eo crimen, super quod lata est sententia, tamen ab eo iuste reportata est, qui ex reatu adulterii iamdiu apud Deum excommunicatus fuerat. Et in hoc casu intelligenda est auctoritas illa Gregorii: “Sententia pastoris etc.” (§ 1) Iustam sententiam vocat, quando crimen subest, super quod fertur: iniustam, quando illud non subest, quae tamen timenda vel servanda est, quia ex alio iam dudum dampnandus erat. Unde, cum premisisset Gregorius: “Utrum iuste an iniuste obliget pastor, pastoris tamen sententia timenda est gregi,” subsecutus adiecit: “Ne is, qui subest, et cum iniuste forsitan ligatur, ipsam obligationis sue sententiam ex alia culpa mereatur. Pastor ergo vel absolvere indiscrete timeat, vel ligare. Is autem, qui sub manu pastoris est ligari timeat vel iniuste, nec pastoris sui iudicium temere reprehendat: ne, etsi iniuste ligatus est, ex ipsa tumide reprehensionis superbia culpa, quae non erat, fiat.” (§ 2) Aliquando nullum subest crimen, et tamen vel odio iudicis, vel factione inimicorum obpositam sibi sententiam dampnationis in se excipit. Unde Gregorius ait: (C.11 q.3 c.78) QUOT MODIS HUMANUM IUDICIUM PERVERTITUR. Quatuor modis humanum iudicium pervertitur: timore, 
(C.11 q.3 d.p.c.78) ¶ Quam grave vero sit vel odio, vel amicitia, vel munere, vel metu, vel quolibet modo iudicium pervertere Augustinus testatur dicens: (C.11 q.3 c.79) DE HIS, QUI ALIQUO MODO IUDICIUM PERVERTUNT. Quicumque aut consanguinitate, aut amicitia, vel hostili odio, vel inimicitiis in iudicando ducitur, pervertit iudicium Christi, qui est iustitia, et fructum illius vertit in amaritudinem. (C.11 q.3 c.80) Idem ad Casulanum. DE HIS, QUI METU POTESTATIS VERITATEM OCCULTANT. Quisquis metu cuiuslibet potestatis veritatem occultat, iram Dei super se provocat, quia magis timet hominem quam Deum. Et post pauca: (§ 1) Uterque reus est, et qui veritatem occultat, et qui mendacium dicit, quia et ille prodesse non vult, et iste nocere desiderat. (C.11 q.3 c.81) Item. DE EODEM. Nemo peritorum aut prudentium putet, quod minus sit periculum in verbis lingua mentiendo, quam manibus sanguinem fundendo. Melius est autem pro veritate pati supplicium, quam pro adulatione beneficium. (C.11 q.3 d.p.c.86) ¶ Hec sententia potius iudicem ledit quam eum, in quem fertur. Unde Augustinus ait: (C.11 q.3 c.87) INIUSTE ALIQUEM ANATHEMATIZANS SIBI, NON ALII NOCET. Illud plane non temere dixerim, quod si quisquam fuerit fidelium anathematizatus iniuste, ei potius oberit, qui facit, quam ei qui hanc patitur iniuriam. Spiritus enim sanctus habitans in sanctis, per quem quisque ligatur aut 
(C.11 q.3 d.p.c.87) ¶ Item Salomon: “Sicut avis in incertum volans, et passer quolibet vadens, sic maledictum frustra prolatum venit super eum, qui misit illud.” (C.11 q.3 c.88) Item Gregorius in omelia xxvi. CUIUS VITA OFFITIO NON CONGRUIT, ALIOS LIGATUS SOLVIT. Plerumque contingit, ut iudicis locum teneat, cui ad locum vita minime concordat, ac sepe agitur, ut vel dampnet inmeritos, vel alios ipse ligatus solvat, sepe in solvendis ac ligandis subditis sue voluntatis motus, non autem causarum merita sequitur. Unde fit, ut ipse ligandi et solvendi potestate se privet etc. Et infra: (§ 1) Sepe fit, ut erga quemlibet proximum odio vel gratia moveatur pastor. Iudicare autem de subditis digne etc. Et infra: Unde recte per prophetam dicitur: “Mortificabant animas, quae non moriuntur, et vivificabant animas, quae non vivunt.” Non morientem quippe mortificat qui iustum dampnat, et non victurum vivificare nititur qui reum a supplicio solvere conatur. (§ 2) Cause ergo pensande sunt, et tunc ligandi ac solvendi potestas exercenda. Videndum est, quae culpa precessit, et quae sit penitentia secuta post culpam, ut quos omnipotens Deus per conpunctionis gratiam visitat, illos pastoris sententia absolvat. Tunc enim vera est absolutio etc. Et infra: (§ 3) Ex qua consideratione intuendum est, quod illos debemus nos per 
VIRIBUS CARET SENTENTIA INIUSTE PROLATA. Iniustum iudicium et diffinitio iniusta, regio metu et iussu, aut cuiuscumque episcopi aut potentis a iudicibus ordinata vel acta, non valeat. (C.11 q.3 c.90) Item Augustinus super psalmum cii. PREMIUM MERETUR QUI INIUSTE MALEDICITUR. Qui iustus est, et iniuste maledicitur premium illi redditur. (C.11 q.3 d.p.c.90) ¶ Hic etsi, ut dictum est, non teneatur ligatus apud Deum, sententie tamen parere debet, ne ex superbia ligetur qui prius ex puritate conscientie absolutus tenebatur. (§ 1) Item est quando contra equitatem sententia fertur, veluti quando subditi non possunt cogi ad malum, scientes obedientiam non esse servandam prelatis in rebus illicitis. (C.11 q.3 c.91) Unde Euticianus papa ait: NON EST OBEDIENDUM EPISCOPO, QUI PRO HERETICIS MISSAM CANERE IUBET. Si quis episcopus aut abbas presbitero aut monacho suo iusserit missas pro hereticis cantare, non licet. Non enim expedit obedire eis. (C.11 q.3 c.92) Item Augustinus. PRECEPTIS NON OBEDIRE MULTOCIENS EXPEDIT. Non semper malum est non obedire precepto; cum enim Dominus iubet ea, quae Deo sunt contraria, tunc ei obediendum non est. (C.11 q.3 c.93) Item Ieronimus in epistola ad Ephesios. DE EODEM. Si dominus iubet ea, quae non sunt contraria sacris 
exsequere voluntatem; si malum responde: “Oportet Deo magis quam hominibus obedire.” (C.11 q.3 c.94) Item Ambrosius. NON SUNT AUDIENDI QUI CONTRA DEUM ALIQUID IUBENT. Iulianus inperator, quamvis esset apostata, habuit tamen sub se Christianos milites, quibus cum dicebat, producite aciem pro defensione reipublice, obediebatur ei. Cum autem diceret eis, producite arma in Christianos, tunc cognoscebant inperatorem celi. (C.11 q.3 c.95) Item Fabianus papa. NON IUBET ALIQUID INIUSTUM QUI DEUM TIMERE PROBATUR. Qui omnipotentem Deum metuit, nec contra evangelium nec contra apostolos, nec contra prophetas vel sanctorum Patrum instituta agere aliquid ullomodo consentit. (C.11 q.3 c.100) Item Ysidorus. APUD DEUM MALEDICITUR QUI PECCANTIBUS CONSENTIT. Qui consentit peccantibus, et defendit alium delinquentem, maledictus erit apud Deum et homines, et corripietur increpatione severissima. Hinc et quidam sanctissimus Pater ait: “Si quis peccantem defendit, acrius 
de celo evangelizaverit vobis anathema sit, preterquam quod vobis evangelizavimus.” Idem: (§ 1) Si quis prohibet nobis quod a Domino preceptum est, vel rursum inperat fieri quod Dominus fieri prohibet, execrabilis sit omnibus, qui diligunt Deum. Idem: (§ 2) Is, qui preest, si preter voluntatem Dei, vel preter quod in scripturis sanctis evidenter precipitur, vel dicit aliquid, vel inperat tamquam falsus Dei testis aut sacrilegus habeatur. (C.11 q.3 d.p.c.101) ¶ Cum ergo subditi excommunicantur, quia ad malum cogi non possunt, tunc sententie non est obediendum, quia iuxta illud Gelasii: “Nec apud Deum, nec apud ecclesiam eius, quemquam gravat iniqua sententia.” (§ 1) Quod autem supra communicantes excommunicatis de ecclesia abici iubentur, non de quolibet modo communicantibus intelligendum est. Unde Nicolaus papa Igmaro, Remorum Archiepiscopo: (C.11 q.3 c.102) DE HIS, QUI CUM EXCOMMUNICATIS COMMUNICANT. Excellentissimus rex Karolus apostolatum nostrum consuluit, quid sit agendum de his, qui communicant cum his, qui cum Engiltruda sepe dampnata communicant femina, quoniam eam cum communicatoribus suis et fautoribus pari vinculo anathematis constat esse astrictam. Quapropter nunc beatitudini tue iniungimus, ut, super hoc nostra auctoritate fretus, curam de his sumere studeas, et quia docta divinitus sanctitas tua valde novit, aliud esse ex necessitate, aliud ex ignorantia, atque aliud, quod studio delinquitur, istudque posterius duobus prioribus strictius esse puniendum, idcirco sollerter invigilet, et cauta districtione singulorum modos diiudicet, quatinus hi qui ex necessitate vel ignorantia delinquunt auctoritate nostra per te absolvantur: si tamen 
nosse. Unde Psalmista de huiusmodi: “Noluit,” inquit, “intelligere, ut bene ageret.” Illos autem, qui studio suo obligantur, et contemptu interdicta nostra postponunt, non nisi digna satisfactione preveniente volumus a te prorsus absolvi. (C.11 q.3 c.103) Item Gregorius VII DE HIS, QUI SINE CULPA EXCOMMUNICATIS COMMUNICANT. Quoniam multos peccatis nostris exigentibus pro causa excommunicationis perire cottidie cernimus, partim ignorantia, partim nimia simplicitate, partim timore, partim etiam ex necessitate, devicti misericordia anathematis sententiam ad tempus, prout possumus, temperamus. Apostolica itaque auctoritate ab anathematis vinculo hos subtrahimus, videlicet uxores, filios, servos, ancillas, seu mancipia, nec non rusticos et servientes, nec non et omnes alios, qui non adeo curiales sunt, ut eorum consilio scelera perpetrentur, et eos, qui ignoranter excommunicatis communicant, sive illos, qui communicant cum illis, qui excommunicatis communicant. Quicumque autem aut orator, sive peregrinus, aut viator in terram excommunicatorum devenerit, ubi non possit emere vel non habeat unde emat, ab excommunicatis accipiendi damus licentiam. Et si quis excommunicatis non in sustentatione superbie, sed humanitatis causa dare aliquid voluerit, non prohibemus. 
presbiteris in verbo et facto et consensu astipulator et adiutor fierem. Hoc autem cum divina gratia inplere studui; falsos autem sacerdotes ypocritas et seductores populorum vel corrigerem ad viam salutis, vel declinarem et abstinerem a communione ipsorum; quod ex parte servavi, et ex parte custodire et inplere non potui; sed spiritualiter inplevi sacramentum, quia in consensum et in consilium eorum non venit anima mea, corporaliter autem ab eis omnino abstinere non potui. Dum enim venissem ad principem Francorum cogente ecclesiarum necessitate, non tales ibi reperi quales volui, sed tamen in sancta communione corporis Christi illis non communicavi. (C.11 q.3 c.105) Item Zacharias papa Bonifatio martiri. EXCOMMUNICATIS NON COMMUNICAT QUI EIS ANIMO NON CONSENTIT. Quod predecessor noster beate memorie Gregorius, huius sedis apostolice presul, dum ad predicandum verbum evangelii tuam misisset fraternitatem in Germanie partibus et gentibus illis paganis, et verbo pollicitationis illam voluit esse ante munitam, ita ut orthodoxos episcopos, presbiteros, vel quoscumque reperire potuisses in verbo exhortationis perfectos, amplius confirmares, et eis communicares (quod et factum est); si quos vero seductores episcopos aut pseudopresbiteros a recto fidei tramite deviantes reperisses, nulla tibi cum eis esset communio, quod te, Deo solatiante, usque ad presens spiritualiter servasse confessus es, vel, si omnino propter principalem et humanum favorem gentis Francorum, dum ad eos accessisses, corporaliter abstinere non valuisti cogente ecclesiarum Dei necessitate, et tamen in eorum consilio et communionis consensu anima tua non est coinquinata: 
(CAUSA 12) (C.12) ¶ Quidam clerici propria relinquere volunt; de suis et ecclesiae rebus testamenta conficiunt; de rebus ecclesiae nonnulla largiuntur. Modo primum queritur: Utrum clericis liceat proprium habere? SECUNDO, an res ecclesiae, quae ab eis date sunt, possint constare aliqua firmitate eis, qui eas acceperunt? TERTIO, si ante tempus sue ordinationis, qui nichil habere videbantur et post ordinationem aliqua invenisse noscuntur, an possint ea quibus voluerint, relinquere an non? QUARTO, si de suis et ecclesiae rebus aliqua acquisisse noscuntur, an utrique communiter, an singulariter ecclesiae vel sacerdoti iure proveniant? QUINTO, si testamenta eis liceat conficere? (QUAESTIO 1) (C.12 q.1 d.a.c.1) ¶Clericos nichil possidere multis auctoritatibus iubetur. Ait enim Tolletanum concilium: (C.12 q.1 c.1) INPUBERES ET ADOLESCENTES, IN UNO CONCLAVI MANENTES, PROBATISSIMO SENIORI DEPUTENTUR. Omnis etas ab adolescentia in malum prona est. Nichil incertius quam vita adolescentium. Ob hoc constituere oportuit, ut, si qui inpuberes, aut adolescentes in clero existunt, omnes in uno conclavi atrii conmaneant ut lubrice etatis annos non in luxuria, sed in disciplinis 
erit Dominus; verbi gratia, si aurum, si argentum, si possessiones, si variam suppellectilem, cum istis partibus Dominus non dignatur fieri pars eius. Si autem ego pars Domini sum, et funiculus hereditatis eius, non accipio partes inter ceteras tribus, sed quasi Levita et sacerdos vivo de decimis, et altari serviens altaris oblatione sustentor. Habens victum et vestitum, his contentus ero, et nudam crucem nudus sequor. (C.12 q.1 c.8) Item Gregorius Augustino Anglorum episcopo. CLERICI NICHIL POSSIDEANT PROPRIUM. Quia tua fraternitas monasterii regulis erudita seorsum non debet fieri a clericis suis in ecclesia Anglorum, quae auctore Deo nuper ad fidem perducta est, hanc debet instituere conversationem, quae in inicio fuit Patribus nostris, in quibus nullus eorum ex his, quae possidebat, proprium habebat, sed erant illis omnia communia. (§ 1) Si qui vero sunt clerici extra sacros ordines constituti, qui se non possunt continere, sortiri uxores debent, et stipendia sua accipere exterius, quia et de eisdem Patribus novimus scriptum: “quod dividebant prout cuique opus erat”. De eorum quoque stipendio cogitandum atque providendum est, et sub ecclesiastica regula sunt tenendi, ut bonis moribus vivant, et canendis psalmis invigilent, et ab omnibus illicitis cor, et linguam, et corpus Deo auctore conservent. (§ 2) Communiter autem viventibus iam de faciendis porcionibus, vel exhibenda hospitalitate, et adinplenda misericordia a nobis quid erit loquendum, cum omne, quod superest necessitatibus in causis piis ac religiosis erogandum est? Domino magistro omnibus dicente: “Quod superest date elemosinam, et omnia munda sunt vobis”. 
(C.12 q.1 c.10) Item Augustinus in sermone de communi vita clericorum. DE EODEM. Nolo, ut aliquis de nobis inveniat male vivendi occasionem. Providemus enim bona, ut ait Apostolus, non solum coram Deo, sed etiam coram omnibus hominibus. Propter nos conscientia nostra nobis necessaria est, propter vos fama nostra non pollui, sed pollere debet in vobis. Due sunt res, conscientia et fama. Conscientia necessaria est tibi, fama proximo tuo. Qui fidens conscientie negligit famam suam, crudelis est. Et infra: (§ 1) Nulli in societate nostra licet aliquid habere proprium; sed forte aliqui habent, nulli licet, sed qui habuerint faciunt quod non licet. Et post pauca: (§ 2) Enthecam habere non licet. Non est episcoporum aurum servare, et a se revocare mendicantis manum. Cottidie tam multi petunt, tam multi gemunt, tam multi inopes nos interpellant, ut plures tristes relinquamus, quia quod dare omnibus possimus non habemus. Non habemus ergo enthecam. Et infra: (§ 3) Qui habuerit proprium, vel habere voluerit, et de proprio vivere, et contra precepta ista facere, parum est ut dicam, non me cum manebit, sed nec clericus erit. Dixeram enim, et scio me dixisse, ut si nollent etiam suscipere socialem vitam me cum, non illis tollerem clericatum, seorsum manerent, seorsum viverent. Malui enim habere vel claudos, quam plangere 
religiose persone invente fuerint, districte ac canonice vivant. (C.12 q.1 d.p.c.17) ¶ His omnibus claret, quod clericis nullo modo licet habere quid proprium; quod si habuerint, non clerici erunt, non tamen clericatus eis tollendus est. Unde Augustinus ait in eodem sermone: (C.12 q.1 c.18) CLERICATUS NON TOLLITUR EIS, QUI VOLUNT HABERE ALIQUID PROPRIUM. Certe ego sum qui statueram, nullum ordinare clericum, nisi qui me cum vellet manere, ut si vellet a proposito discedere, recte illi tollerem clericatum. Ecce in conspectu Dei et vestro muto consilium. Qui volunt aliquid habere proprium, quibus non sufficit Deus et ecclesia eius, maneant ubi volunt et ubi possunt, non eis aufero clericatum, nolo habere ypocritas. Malum esse quis nesciat? Malum est cadere a proposito, sed peius est simulare propositum. Et post pauca: (§ 1) Si non servat sanctitatem foris, dimidius cecidit: si intus habuerit simulationem, totus cecidit. Nolo, ut habeat necessitatem simulandi. Scio, quomodo homines amant clericatum. Nemini eum tollo nolenti me cum communiter vivere. (C.12 q.1 d.p.c.18) ¶ Econtra sunt alie auctoritates, quibus conceditur propria habere, non solum aliis sed etiam episcopis. Unde in concilio Agatensi legitur: (C.12 q.1 c.19) DE REBUS PROPRIIS VEL ACQUISITIS EPISCOPI HEREDIBUS SUIS RELIQUANT. Episcopi de rebus propriis vel acquisitis, vel quicquid de proprio habent, heredibus suis, si voluerint, derelinquant. Quidquid vero de provisione ecclesiae sue fuerit sive de agris, sive de frugibus, sive de oblationibus, omnia in iure ecclesiae reservare censuimus. (C.12 q.1 c.20) Item ex concilio Martini papae. 
(C.12 q.1 c.21) Idem statutum est in canonibus Apostolorum, in quibus legitur: DE EODEM. Sint manifeste res proprie episcopi (si tamen habet proprias), et manifeste dominice, ut potestatem habeat de propriis moriens episcopus sicut voluerit et quibus voluerit derelinquere, nec sub occasione ecclesiasticarum rerum ea, quae episcopi probantur esse, interdicantur. Fortassis enim aut uxorem habet, aut filios, aut propinquos, aut servos. Et iustum est hoc apud Deum et homines, ut nec ecclesia patiatur detrimentum ignorantia rerum pontificis, nec episcopi vel eius propinqui sub obtentu ecclesiae proscribantur, et in causas incidant qui ad eum pertinent, mortis quae eius iniuriis infamentur. (C.12 q.1 c.22) Item in eisdem canonibus. EX REBUS ECCLESIAE, SI EPISCOPUS INDIGET, SIBI ET SUIS NECESSARIA SUMAT. Ex his autem, quibus episcopus indiget, (si tamen indiget), in suas necessitates et peregrinorum fratrum usus et ipse percipiat, ut nichil ei possit omnino deesse. Lex enim Dei precipit, ut qui altario deserviunt pascantur ex ipso. (C.12 q.1 c.23) Item ex concilio Antioceno, c. 25. RES ECCLESIASTICAS EPISCOPUS DISPENSET. 
pauperes affligantur, criminationi vero et blasphemiis tam sermo predicationis, quam hii, qui dispensant, taliter exponantur, et hoc oportet corrigi, sancta sinodo id quod condecet conprobante. (C.12 q.1 c.24) Item in canonibus Apostolorum. RES ECCLESIAE SINT IN EPISCOPI POTESTATE. Precipimus, ut in potestate sua ecclesiae res episcopus habeat. Si enim anime hominum preciose illi sunt credite, multo magis oportet eum curam de pecuniis agere ita ut potestate eius indigentibus omnia dispensentur per presbiteros et diacones, et cum timore et omnia sollicitudine ministrentur. Ex his autem, quibus indiget etc. ut supra. (C.12 q.1 d.p.c.24) ¶ Cum ergo in concilio Agatensi, et Martini papae, et in canonibus Apostolorum dicatur: “Sint manifeste res proprie episcopi,” cum in eisdem canonibus, et in concilio Antioceno precipiatur, ut episcopus participet res ecclesiae, si tamen indiget, nonne patenter ostenditur, quod episcopus habeat libere propria? Dicendo enim: “si indiget rebus ecclesiae,” notat eum habere propria, quae forte suis necessitatibus non sufficiunt. Quomodo ergo clericus, si proprium habere voluerit, clericus non erit, et episcopus habens propria non solum non desinit esse episcopus, verum etiam cunctas ecclesiasticas facultates in sua iubetur habere potestate? (§ 1) Sed notandum est, episcopos orientales uxores habere et filios, quosdam autem ex nostris partibus, cum in laicatu sive in minoribus ordinibus constituti habeant uxores et filios, sive morte uxoris interveniente sive continentia pari voto servata, ad sacros ordines accedere. His omnibus conceditur habere propria ad suos et suorum usus. Qui autem ab infantia sacre 
relinquunt, quando propriis contenti rebus nichil eorum, quae labori vel ordini suo deberi arbitrantur, accipiunt. (C.12 q.1 d.p.c.25) ¶ De rebus vero ecclesiae queritur, an liceat eas per prebendas dividi, ut annuos redditus quisque sibi specialiter vendicet? Hoc non posse fieri, argumento et auctoritate probatur. Clerici successores sunt eorum, de quibus dicitur. “Multitudinis autem credentium erat cor unum et anima una”. Necesse est ergo, ut eorum consequantur vitam, quorum in ecclesia gradum administrant. Non ergo aliquid propriam sibi vendicabunt, sed erunt eis omnia communia. Item Urbanus papa ait: (C.12 q.1 c. 26) RES ECCLESIAE QUASI COMMUNES EPISCOPUS DISPENSET. Res ecclesiae non quasi proprie, sed ut communes et Domino oblate cum summo timore non in alios, quam in prefatos usus sunt fideliter dispensande. (C.12 q.1 d.p.c.27) ¶ Si ergo res ecclesiae non quasi proprie, sed quasi communes habende sunt, cum de communi nullus dicat, hoc meum est, nec de rebus ecclesiae, hec mea est, potest aliquis dicere, ne videatur non imitari karitatem illorum, in qua nulli aliquid erat proprium, sed erant illis omnia communia. (§ 1) His ita respondetur: Sicut perfectione karitatis manente secundum discretionem ecclesiarum ecclesiasticarum 
(C.12 q.1 d.p.c.28) ¶ Ostensum est, quomodo liceat clericis habere proprium, quomodo non. Item, quomodo res ecclesiae per prebendas dividi possunt. (QUAESTIO 2) (C.12 q.2 d.a.c.1) ¶ Nunc queritur, si sacerdotes aliqua de rebus ecclesiae dedisse noscuntur, an his, qui eas acceperunt aliqua firmitate constabunt? Quod res ecclesiae nullo modo distrahi possunt et distracte possideri, multis auctoritatibus probatur. Ait enim Stephanus papa: (C.12 q.2 c.1) ECCLESIAE PECUNIAM AUFERENS VELUT HOMICIDA DAMPNATUR. Qui Christi pecunias et ecclesiae aufert, fraudat et rapit, ut homicida in conspectu iudicis deputabitur. (C.12 q.2 c.6) Item Anacletus. DE EODEM. Qui abstulerit patri vel matri aliquid, dicet quae hoc peccatum non esse, homicide particeps est. Pater noster sine dubio Deus est, qui nos creavit: mater vero nostra ecclesia est, quae nos in baptismo regeneravit. Ergo, qui Christi pecunias et ecclesiae rapit, aufert et fraudat, homicida est. (C.12 q.2 c.12) Item Deusdedit episcopo Mediolanensi. NON SUNT ALIENANDA IN EPISCOPATU ADQUISITA. Res in episcopatu adquisitas sacerdotibus nulla est alienandi licentia. (C.12 q.2 c.13) Item ex VI Sinodo universali. VASA SACRA, NISI PRO REDEMPTIONE CAPTIVORUM 
decernimus Et paulo post: (§ 1) Quisquis autem post hanc diffinitionem nostram contrarium quid huic sanctae sedi ac universali sinodo agere temptaverit, deponatur ut prevaricator divinarum rerum et preceptorum, cassata videlicet omnino quae facta est in scriptis vel sine scriptis ab episcopo venditione vel emphiteotica traditione, vel alia qualibet alienatione, cimiliorum et salariorum locorum. Qui vero perceperit aut emerit aliquid ex predictis cimiliis vel salariis, et non restituerit ecclesiae iterum quae ecclesiae sunt, et non reddiderit ad incidendum cartam venditionis vel emphiteoseos, sit anathema, usque dum fecerit quod ab hac sancta et universali sinodo confirmatum est. (§ 2) Si autem episcopus convictus fuerit construxisse monasterium de ecclesiasticis redditibus, tradat eidem ecclesiae ipsum monasterium. (C.12 q.2 c.18) Item in concilio Leonis papae IV. RES ECCLESIAE EPISCOPUS ALIENARE VEL USURPARE NON PRESUMAT. Monemus et inrefragabiliter affirmamus, ut nullus episcoporum vel sacerdotum rem tituli sui usurpare presumat, sed neque salarium a Christianis sanctis locis oblatum causa amicitie, vel timoris, aut muneris pertemptet auferre, ne ecclesia Dei ad nichilum redigatur. Quod qui facere presumpserit episcopus vel sacerdos, canonicam sine dubio subeat ultionem, et quod ecclesiae 
episcopus habeat sollicitudinem, et dispenset eas tamquam Deo contemplante. Non liceat autem ei fraudare quicquam ex illis, vel cognatis propriis donare quae Dei sunt. Quod si pauperes fuerint, ut pauperibus largiatur, sed non sub horum occasione quae sunt ecclesiae defraudentur”. (§ 1) Quod si excusationem pretenderit episcopus dampnum facere et nichil ad profectum agrum existere, nec sic principibus tribuatur ager vel locus, sed clericis vel agricultoribus. (§ 2) Quod si calliditate usus fuerit princeps, et vel a colono vel a clero agrum emerit, sit irrita venditio, et restituatur episcopio et monasterio. Episcopus vel abbas hoc faciens abiciatur, tamquam qui dispersit quae non collegit. (C.12 q.2 c.20) Item Simacus papa. PREDIA ECCLESIAE PAPAE ALIENARE NON LICET. Non liceat papae predium ecclesiae alienare aliquo modo pro aliqua necessitate, nec in usufructu rura dare, nisi tantummodo domus, quae in quibuslibet urbibus non modica inpensa sustentantur. Qua lege omnes custodes astringantur, ut donator, assentator, venditor honorem perdat. Et qui subscripserit anathema sit cum eo, qui dederit vel qui receperit, nisi restituatur. Liceat etiam quibuslibet ecclesiasticis personis contradicere, et cum fructibus alienata reposcere. Quod non modo in apostolica servandum est ecclesia, verum etiam in universis ecclesiis per provincias quidem dicitur convenire. (C.12 q.2 c.21) Item. QUI RES ECCLESIASTICAS VENDIT AD ALTARE NON AUDEAT ACCEDERE. Indigne ad altare Domini properare permittitur, qui res ecclesiasticas audet invadere aut iniuste possidere, aut iniqua vel iniusta defensione in eis perdurare. (§ 1) De 
Propterea, qui hec non previderit, et aliter quam scriptum est predia ecclesiae tradita petierit, vel acceperit, aut possederit, nisi se cito correxerit, quo iratus Deus animas percutit anathemate feriatur, sit quae accipienti, et donanti, vel possidenti anathema, et institute pene contubernium assiduum. Nec aliquo se ante tribunal Christi obstaculo muniat qui a religiosis animabus ad substantiam pauperum derelicta dispergit. (C.12 q.2 c.23) Item Gelasius Iustino Archidiacono et Fausto Defensori. DE REBUS ECCLESIAE NON EST ALIENANDUM ALIQUID. Vobis enim et fame vestre consultum duximus, ut pontificis vestri loco vobis cum ab eodem aliquis subrogetur, qui eius nomine pariter universa disponat, quatinus omnia predia ad vestrum revocetis studium, nec cuiquam clerico pro portione sua aliquod solum ecclesiae putetis esse deputandum, ne per incuriam et negligentiam minuatur, sed omnem pensionis summam ex omnibus prediis rusticis urbanis quae collectam ad antistitem deferatis. Ex qua tamen collectione habeatur ratio, quid ad causas vel expensas accedentium necessitatum opus esse perspicitur, ut de medio sequestretur, et quatuor portiones vel de fidelium oblatione, vel de hac fiant modis omnibus pensione, ita ut unam sibi tollat antistes, aliam clericis pro suo iudicio et electione dispertiat, tertiam pauperibus sub omnium conscientia faciat erogari, fabricis 
videritis teneri, quia contra constituta sinodi ab episcopis predia alienari nullo potuerunt conmento, nichilominus revocentur. Sit emptoribus ad eum recursus, qui presumpsit aliquid de ecclesiae rebus illicita venditione distrahere, ita ut pensiones annuas ad pontificem deferatis, cui privilegia sua integra convenit omni ratione servari, ut eius dispensatione portiones proveniant consuete, ita ut portionem quartam, quae ad eos pertinet, sua pontifex ordinatione distribuat, prout cuiusque locum meritum quae cognoscit. Pariter etiam ex fidelium oblatione est faciendum, ut quartam clericis eroget pro consideratione sue electionis antistes. Fabricarum etiam portio episcopo sciente et disponente vestra erogatione pendatur, quatinus nichil penitus in detrimentum alicuius rei patiamini generari. (C.12 q.2 c.27) Idem. DE OBLATIONIBUS FIDELIUM QUOT PORTIONES FIANT, ET QUAE CUI PROVENIAT. Quatuor autem tam de redditu quam de oblatione fidelium, prout cuiuslibet ecclesiae facultas admittit (sicut dudum rationabiliter est decretum), convenit fieri portiones quarum una sit pontificis, altera clericorum, tertia pauperum, quarta fabricis est applicanda. De quibus sicut sacerdotis intererit integram ministris ecclesiae memoratam dependere quantitatem, sic clericus ultra delegatam sibi summam nichil insolenter noverit expetendum. Ea vero, quae ecclesiasticis edificiis attributa sunt, huic operi veraciter prerogata locorum doceat instauratio sanctorum manifesta, quia nefas est, si sacris edibus destitutis in lucrum suum presul inpendia his deputata convertat. Ipsam nichilominus ascriptam pauperibus portionem quamquam divinis rationibus se dispensasse monstraturus esse videatur, tamen iuxta quod 
autem aut donare penitus non presumant. Quod si fecerint, et facta venditio non valebit, et de facultatibus, si quas habent proprias, indempnem ecclesiam reddant, et communione priventur. (C.12 q.2 c. 33) Item ex eodem. DE CLERICIS, QUI DOCUMENTA ECCLESIAE SUBPRIMUNT AUT ADVERSARIIS TRADUNT. Si quis de clericis documenta, quibus ecclesiae possessio firmatur, aut subprimere, aut negare, aut adversariis fortasse tradere dampnanda et punienda obstinatione presumpserit, quicquid per absentiam documentorum dampni ecclesiae illatum est de propriis facultatibus reddat, et communione privetur. Hi autem, qui in dampno ecclesiae inpie sollicitati, a traditoribus aliquid susceperint, superiori sententia teneantur. (C.12 q.2 c.34) Item ex eodem. EPISCOPUS HEREDES NON HABENS NON ALIUM QUAM ECCLESIAM SIBI HEREDEM INSTITUAT. Episcopus, qui filios aut nepotes non habens, alium quam ecclesiam relinquit heredem, si quid de ecclesia non in ecclesiae causa aut necessitate presumpsit, quod distraxit aut donavit irritum habeatur. Qui vero filios habet, de bonis, quae reliquit ab heredibus eius 
DE POSSESSIONE ECCLESIASTICI IURIS QUICQUID A PRESBITERO DISTRAHITUR, INANE HABEATUR ET VACUUM. Quicquid parrochiarum presbiter de ecclesiastici iuris possessione distraxerit, inane habeatur et vacuum venditione conparantis et actione vendentis. (C.12 q.2 c.38) Item ex concilio Ylerdensi. EPISCOPO DEFUNCTO, VEL ADHUC IN SUPREMIS AGENTE, DE REBUS EIUS NICHIL EST USURPANDUM. Hec huius placiti constitutione inter nos censura placuit custodiri, ut defuncto antistite, vel etiam adhuc in supremis agente, nullus clericorum, cuiuslibet ordinis offitii gradus ve sit, quicquam de domo eius presumat, vel de utilitate quae instrumenti domus esse noscitur, id est mobilis et inmobilis rei ecclesiastice conetur invadere, nichil furto, nichil dolo subprimens auferens atque abscondens; sed is, cui domus conmissa est, subiunctis sibi uno vel duobus fidelissimis, omnia usque ad tempus substituendi pontificis debet conservare, vel his, qui in domo inveniuntur, clericis consuetam alimoniam administrare. Substitutus autem antistes suscepte sedis commoda ordinabit velut Deus inperabit, ut eis uti debeat cum his, quos cognoverit discipline et karitati predecessoris sui fideliter paruisse. Quod si quisquam post hec cuiuslibet ordinis (ut superius dictum est) clericus quacumque occasione vel de omni facultate quippiam probatus fuerit abstulisse vel forsitan dolo aliquo subpressisse, reus sacrilegii prolixiori anathemate condempnetur, et vix ei peregrina communio concedatur, quia durum est, ut hi, quos constat in servitio Domini cum prime sedis antistite desudasse, ab his, qui suarum rerum incubatores vel utilitatibus servientes atque vacantes fuisse noscuntur, despecti aliquatenus 
pauperibus quod non dederunt? Quapropter episcopi, qui nichil ex suo proprio ecclesiae Christi conpensaverunt, hanc divinam sententiam metuant, et liberos ex famulis ecclesiae ad condempnationem suam non presumant facere. Inpium enim est, ut qui res suas ecclesiae Christi non contulerit dampnum inferat, et ius ecclesiae alienare contendat. Tales igitur liberos successor episcopus absque ulla oppositione ad ius ecclesiae revocabit, quia eos non equitas, sed inprobitas absolvit. (C.12 q.2 c. 40) Item ex concilio Aurelianensi. DE CLERICIS, QUI DOCUMENTA ECCLESIAE SUBPRIMUNT, AUT NEGANT, AUT ALIIS DAMPNABILITER TRADUNT. Si quis de clericis documenta, quibus ecclesiae possessio firma tenetur, aut subprimere, aut negare, aut avertere, aut fortasse tradere dampnabili et punienda obstinatione presumpserit, quicquid pro absentia documentorum ecclesiae illatum est de propriis facultatibus reddat. (C.12 q.2 c.41) Item ex eodem. MINISTRIS ECCLESIAE DE REBUS EIUSDEM ABSQUE EPISCOPI PERMISSU ALIENARE NICHIL LICET. Abbatibus, presbiteris, aliis quae ministris de rebus ecclesiasticis vel sacro ministerio deditis alienare vel 
POST MORTEM EPISCOPI RES AD EUM PERTINENTES CLERICI NON RAPIANT. Non licet clericis post mortem episcopi sui rapere res pertinentes ad eum, sicuti precedentibus regulis constitutum habetur. Si vero hec fecerint, periclitari se noverint a proprio gradu. (C.12 q.2 d.p.c.49) ¶ His omnibus auctoritatibus perspicue monstratur, quod nulli sacerdotum res ecclesiasticas alicui tradere licet, et ille, qui de manu sacerdotis facultates ecclesiae acceperit, nullo iure eas vendicare poterit. Potius cogetur restituere quod illicite accepit. (§ 1) Sed notandum est, quod quibusdam causis exigentibus res ecclesiae distrahi possunt. Causa enim necessitatis cum consilio clericorum, vel ut meliora prospiciant, res ecclesiae a sacerdotibus distrahi possunt. Unde in Affricano concilio legitur: (C.12 q.2 c.50) NISI CAUSA NECESSITATIS NEC EPISCOPO LICEAT REM ECCLESIAE USURPARE. Non habenti necessitatem nec episcopo liceat matricis ecclesiae rem sui tituli usurpare. (C.12 q.2 c.52) Item ex epistola Leonis papae, universis episcopis per Siciliam constitutis. NISI UT MELIORA PROSPICIAT, REM ECCLESIAE DISTRAHERE NON LICET EPISCOPO. Sine exceptione decernimus, ne quis episcopus de rebus ecclesiae sue quicquam donare, vel conmutare, vel vendere audeat, nisi forte aliquid horum faciat, ut meliora prospiciat, et cum totius cleri tractatu atque consensu id eligat, quod non sit dubium profuturum ecclesiae. Et infra: (§ 1) Episcopus rebus ecclesiae tamquam conmendatis, non tamquam propriis utatur. Irrita enim 
sine consilio fratrum (si necessitas fuerit) distrahendi habeat potestatem”. (C.12 q.2 d.p.c.55) ¶ Item si rectores ecclesiae de rebus propriis tantumdem ecclesiae restituere voluerint, ecclesiasticas facultates libere dare possunt, et constabunt his, quibus date fuerint, perpetua firmitate. Unde in Agatensi concilio legitur: (C.12 q.2 c. 56) ALIENATIO DE REBUS ECCLESIAE QUOMODO RATA ESSE POTERIT. Si quis qualibet conditione de rebus ecclesiae aliquid alienare presumpserit, si de suo proprio tantum ecclesiae contulerit, quantum visus est abstulisse, tunc demum istud stare licebit. (C.12 q.2 d.p.c.56) ¶ Item si servos ecclesiae libertati episcopus donaverit, ea, quae in manumissione data illis fuerant perpetua firmitate tenebunt, si tamen quantitatem canonibus prefixam data non excesserint. Unde in eodem concilio legitur: (C.12 q.2 c.57) DE EODEM. Si quos de servis ecclesiae bene meritos sibi episcopus libertati donaverit, collatam libertatem a successoribus custodiri cum hoc, quod manumissor eis in libertatem contulerat placuit. Quod tamen iubemus viginti solidorum numerum et modum in terrula, vineola vel hospitiolo tenere. Quod autem amplius datum fuerit post 
libertati tradere disposuit, iam iuri proprio adquisivit. (§ Huiusmodi autem liberto adversus ecclesiam, cuius iuris extitit, accusandi vel testificandi denegetur licentia. Quod si presumpserit, placet, ut stante conmutatione in servitutem proprie ecclesiae revocetur, quam nocere conatur. (C.12 q.2 d.p.c.60) ¶ Si vero libertus sua auctoritate a patrocinio ecclesiae recesserit, si admonitus redire contempserit, in servitutem revocabitur. Unde in eodem concilio legitur: (C.12 q.2 c.61) DE LIBERTIS ECCLESIAE, QUI AB EIUS PATROCINIO DISCEDUNT. Liberti ecclesiae, qui a patrocinio eius discedentes quibuscumque personis adheserint, si admoniti redire contempserint, manumissio eorum irrita sit, quia per in obedientie contemptum ingrati actione tenentur. (C.12 q.2 d.p.c.63) ¶ Ne vero longinquitate temporis obscuretur conditio originis, tempore sue manumissionis scribant liberti professionem, qua se profiteantur de familia esse ecclesiae, et ab eis obsequio se numquam recessuros. Unde in eodem concilio legitur: (C.12 q.2 c.64) PROFESSIONEM SUE CONDITIONIS LIBERTI ECCLESIAE FACIANT. Longinquitate sepe fit temporis, ut non pateat conditio originis. Unde iam decretum est in anteriori universalis concilii canone, ut professionem suam liberti ecclesiae debeant facere, qua profiteantur se et de familia ecclesiae esse, et eius obsequium numquam relicturos. Unde his quoque nos adicimus, ut quociens cursum vite sacerdos inpleverit, et de hac vita migraverit, mox, cum successor eius advenerit, omnes liberti ecclesiae, vel ab eis progeniti cartulas suas in conspectu omnium debent ipsi qui 
(C.12 q.2 d.p.c.65) ¶ Pro remuneratione etiam inpensi obsequii res ecclesiastice utiliter possunt donari. Unde in IV concilio Tolletano legitur: (C.12 q.2 c.66) QUAE DE REBUS ECCLESIAE IN REMUNERATIONE OBSEQUII PRESTANTUR RATA PERMANEBUNT. Quicumque suffragio cuiuslibet aliquid ecclesiastice utilitatis providerint, et pro eo quodcumque commodum in remuneratione promiserint, promissi solutionem eos absolvere oportebit, ita ut ad concilium conprovinciale deferatur, ut eorum conventu confirmetur, quia (sicut Paulus ait) dignus est mercenarius mercede sua. (C.12 q.2 d.p.c.68) ¶ Item servi ecclesiarum publicis angariis fatigari non debent. Unde in III Tolletano concilio legitur: (C.12 q.2 c.69) SERVI ECCLESIARUM PUBLICIS ANGARIIS NON FATIGENTUR. Ecclesiarum servos, et episcoporum, vel omnium clericorum, a iudicibus vel actoribus publicis in diversis angariis fatigari dolemus. Propter quod omne concilium a pietate gloriosissimi domini nostri poposcit, ut tales usus deinceps inhibeat, sed servi suprascriptorum offitiorum in eorum usibus vel ecclesiae laborent. Si quis vero iudicum vel actorum clericum aut servum clerici vel ecclesiae in publicis ac privatis negotiis occupare voluerit, a 
inopes fame mori? Et certe habebas aurum, ministrasses alimoniam. Cur tot captivi in commercium ducti nec redempti, ab hoste occisi sunt? Melius fuerat, ut vasa viventium servares quam metallorum. His non posset responsum referri. Quid enim diceres? Timui, ne templo Dei ornatus deesset? Respondet: Aurum sacramenta non querunt, neque auro placent quae auro non emuntur. Ornatus sacrorum redemptio captivorum est, et vere illa sunt vasa preciosa, quae redimunt animas a morte. Ille verus est thesaurus Domini, qui operatur quod sanguis eius operatus est. Et post pauca: (§ 1) Nemo potest dicere, cur pauper vivit? Nemo potest queri, quia captivi redempti sunt. Nemo potest accusare, quia templum Dei edificatum est. Nemo potest indignari, quia humandis fidelium reliquiis spatia laxata sunt. Nemo potest dolere, quia in sepulcris Christianorum requies defunctorum est. In his tribus generibus vasa ecclesiae etiam initiata confringere, conflare, vendere licet. Opus est, ut de ecclesia mistici populi forma non exeat, nec ad usus nefarios sacri calicis ministerium transferatur. Ideo primum intra ecclesiam quesita sunt vasa, quae initiata non essent, denique conminuta, postremo conflata, per minutas erogationes dispensata egentibus captivorum quoque preciis profecerunt. Quod si desunt nova et quae nequaquam initiata videantur, in huiusmodi, quos supra dixi usus, arbitror omnia pie posse converti. (C.12 q.2 c.71) Item Ieronimus. NON PARIETES ORNARE TEMPLI, SED PAUPERIBUS PROVIDERE GLORIA EPISCOPI EST. Gloria episcopi est pauperum opibus providere; ignominia sacerdotis est propriis studere diviciis. Natus in paupere domo et in tugurio rusticano, qui vix milio et cibario pane rugientem ventrem saturare poteram, nunc 
propter nos, in quos fines seculorum devenerunt. Nunc vero, cum paupertatem domus sue pauper Dominus dedicavit, portemus crucem et delicias lutum putemus. Eiusdem: (§ 2) Amico rapere quippiam furtum est, ecclesiam fraudare sacrilegium est; accepisse pauperibus erogandum et esurientibus plurimis illud reservare, vel cautum vel timidum est aut, quod apertissimi sceleris est, exinde aliquid subtrahere, omnium predonum crudelitatem superat. Item eiusdem: (§ 3) Crates ille Thebanus, homo quondam ditissimus, cum ad philosophandum Athenas pergeret, magnum auri pondus abiecit, nec putavit, se posse et virtutes simul et divicias possidere. Nos suffarcinati auro Christum pauperem sequimur, et, sub pretextu elemosine pristinis incubantes opibus, quomodo possumus aliena fideliter distribuere qui nostra timide reservamus? Plenus venter de ieiuniis facile disputat. Non Ierosolimis fuisse, sed Ierosolimis bene vixisse laudandum est. (C.12 q.2 d.p.c.71) ¶ Item largitate etiam episcopi stipendium de rebus ecclesiae clericis dare licet, cuius professio sub precarie nomine fieri debet. Unde in VII concilio Tolletano legitur: (C.12 q.2 c.72) QUI BENEFICIUM AB ECCLESIA ACCEPIT, EIUS PROFESSIONEM NOMINE PRECARIE FACIAT. Sepe fit, ut proprietati originis obsistat longinquitas temporis. Quapropter providentes decernimus, ut si quis 
(QUAESTIO 3) (C.12 q.3 d.a.c.1) ¶ Nunc queritur, si ante tempus sue ordinationis nichil habere videbantur, quid de his fieri debeat, quae post ordinationem suam invenisse noscuntur. De his ita statutum est in concilio Cartaginensi III: (C.12 q.3 c.1) DE HIS QUI, PRIMUM NICHIL HABENTES, TEMPORE SUE ADMINISTRATIONIS ALIQUA ADQUIRUNT. Placuit, ut episcopi, presbiteri, diaconi, vel quicumque clerici, qui nichil habentes ordinantur, et tempore episcopatus vel clericatus sui agros vel quaecumque predia suo nomine conparant, tamquam rerum dominicarum invasionis crimine teneantur, nisi ammoniti ecclesiae eadem contulerint. Si autem ipsis proprie aliquid liberalitate alicuius vel successione cognationis evenerit, faciant inde quod eorum proposito congruit. Quod si a suo proposito retrorsum exorbitaverint, honore ecclesiastico indigni tanquam reprobi iudicentur. (C.12 q.3 c.2) Item ex concilio Tolletano XI DE MINISTRIS, QUI NULLA ECCLESIAE OCCASIONE, SED UTILITATE SUI ALIQUA ADQUIRUNT. Quicumque de sacerdotibus vel ministris pro sui utilitate atque amicitia, quocumque modo, aut per scripture seriem aliquid meruerint ab aliquo percipere, in rebus ecclesiae non poterit numerari, sed quod exinde voluerint facere ipsorum voluntatis arbitrio subiacebit. Quod si hoc post eorum mortem inordinatum fortasse remanserit, ecclesia, cui prefuit vel minister extitit, hoc sibi in perpetuum vendicabit. (C.12 q.3 d.p.c.2) ¶ Ecce quod illa, quae non ex offitio ecclesiastico, sed ex aliqua prestatione sue utilitatis lucratus est, potest dare quibus voluerit. (§ 1) Sed 
(C.12 q.3 c.3) DE PONTIFICIBUS, QUIBUS AB EXTRANEIS VEL CUM ECCLESIA, VEL SEQUESTRATIM ALIQUID DIMITTITUR. Pontifices, quibus in summo sacerdotio constitutis aliquid ab extraneis aut cum ecclesia, aut sequestratim dimittitur, aut donatur, (quia hoc ille, qui donat, pro redemptione anime sue, non pro commodo sacerdotis offerre probatur), non quasi suum proprium, sed quasi dimissum ecclesiae inter facultates ecclesiae conputabunt, quia iustum est, ut sicut sacerdos habet quod ecclesiae dimissum est, ita et ecclesia habeat quod relinquitur sacerdoti. (C.12 q.3 c.4) Item ex concilio Tolletano. EPISCOPUS TERTIAM PARTEM SIBI DEBITAM ECCLESIAE RELINQUERE POTERIT. Episcopus, si tertiam partem, quam de rebus parrochialium ecclesiarum sibi debitam novit, ecclesiae, cuius res esse patebit, aut alteri ecclesiae, conferre decreverit, licitum maneat, et inrevocabile robur eius sententia ferat. (QUAESTIO 4) (C.12 q.4 d.a.c.1) ¶ Quod autem queritur, si de suis et ecclesiae rebus aliqua acquisisse noscuntur, cui proveniant? ita diffinitur in eodem concilio. 
ecclesiae instrumenta debent conponere, nec aliquibus poterunt illa donare. Unde in Agatensi concilio legitur: (C.12 q.4 c.3) DE HIIS, QUAE SACERDOTES EMUNT, AD ECCLESIAE NOMEN FACIANT SCRIPTURAM. Presbiter, cum diocesim tenet, de his, quae emerit, ad ecclesiae nomen scripturam faciat,aut ab eius, quam tenet, ecclesiae ordinatione discedat. (QUAESTIO 5) (C.12 q.5 d.a.c.1) ¶ Testamenta vero non licet eis conficere, nisi de propriis rebus. Unde Gregorius scribit Lucido episcopo: (C.12 q.5 c.1) QUOMODO DE REBUS ECCLESIAE SACERDOTIBUS TESTARI LICEAT. Nulli dubium est, quod sicut sacerdotibus res in episcopatu acquisitas nulla est alienandi licentia, ita de eis, quas ante habuerint, quicquid iudicare voluerint non vetentur. Itaque fraternitatem tuam tempore, quo ad nos fuit, conquestam esse recolimus, quod quaedam mobilia, quae Constantius decessor vester Luminose ancille Dei, et fratribus suis, testamenti serie legati titulo dereliquit, iam episcopus adquisisset, decrevisset quae nos, ut, si hoc constat, nullum ex his ecclesia vestra preiudicium pateretur. Quod et vos oportet recolere, et molestiam aliquam predicte ancille Dei non facere, nec ei sine cognitione de his, quae possidet, quicquam auferre. (C.12 q.5 c.2) Idem. DE EODEM. Obitum Theodori episcopi dilectionem tuam iam credimus cognovisse. Sed quia testamentum dicitur condidisse, subtiliter te ne quid de rebus ecclesiae sue 
nostra debuissemus auctoritate firmare, et hec facturos nos esse promisimus, fraternitatem vestram necessarium previdimus adhortandam, ut nichil de his, quae illic contulit atque constituit, aliquo modo patiatur inminui, sed omnia firma stabilitate studeat servari. Huius igitur monasterii et collectarum illic rerum quia in testamento, quod condidit, fecisse noscitur mentionem, sciendum vobis est, non nos ideo ea confirmasse, quoniam suppremam eius sequimur voluntatem, sed quia hoc ei (sicut diximus) viventi promisimus. Hec itaque omnia sic sollicite fraternitas vestra inplere festinet, quatinus et quae in suprascripto monasterio constituit et a nobis sunt firmata serventur, et illa, quae in dampno dari vel fieri per testamentum sue decreverit ecclesiae, nullam, prohibente lege, obtineant firmitatem. (C.12 q.5 d.p.c.4) ¶ De rebus vero ecclesiasticis testari licet episcopo, si tantumdem de propriis restituat. Unde in Agatensi concilio statutum est: (C.12 q.5 c.5) QUOMODO POSSINT ESSE RATA QUAE DE ECCLESIAE PROPRIETATE TESTAMENTO LEGANTUR. Si episcopus condito testamento aliquid de ecclesiastici iuris proprietate legaverit, aliter non valebit, nisi tantum de proprii iuris facultate suppleverit. (C.12 q.5 d.p.c.5) ¶ Sed si episcopus vel quilibet ex gradu ecclesiastico intestatus defunctus fuerit, nec aliqui 
DE EODEM. Quicumque ex gradu ecclesiastico sine testamento et sine cognatione decesserit, hereditas eius ad ecclesiam, ubi deservivit, evolvatur. Similiter de sanctimonialibus. 
(CAUSA 13) (C.13) ¶ Diocesiani cuiusdam baptismalis ecclesiae cladibus bellorum pressi hostili metu compulsi domicilia sua transtulerunt in aliam diocesim. Predia tamen antiqua non desierunt colere. Ceperunt persolvere decimas illi ecclesiae, in cuius diocesim transierunt, et apud eam sibi elegerunt sepulturas. Transactis quinquaginta annis clerici, quibus quondam persolverant decimas, ceperunt movere questionem in eos, qui ab istis accipiunt primicias et decimas. Veniunt ad causam. Modo PRIMUM queritur, si illi, quorum domicilia sunt in diocesi huius baptismalis ecclesiae, an debeant persolvere decimas, et celebrare suas exequias apud eam ecclesiam, in qua quondam hec fiebant a parentibus eorum? SECUNDO, an prescriptione temporis ius percipiendi decimas et funerandi tollatur? (QUAESTIO 1) (C.13 q.1 d.a.c.1) ¶ Quod priori ecclesiae hec omnia iure persolvenda sint, actores his argumentis probare contendunt: Constat unamquamque baptismalem ecclesiam habere diocesim sibi legitime assignatam, sicut et parrochiales ecclesiae habent parrochias distributas. Unde Dionisius episcopus Severo episcopo: (C.13 q.1 c.1) SINGULI SACERDOTES PROPRIOS 
pro ministerio, in quo deserviebant ei in tabernaculo. Non accipiebant filii Levi decimas, nisi ab eis, pro quibus offerebant preces et sacrificia. Quia ergo nos servimus Domino in tabernaculo offerendo pro istis preces et sacrificia et ipsi debent nobis persolvere decimas et primicias. (§ 2) Item, cum decime darentur filiis Levi, non electione offerentis persolvebantur, ut contempto Levita, qui secum erat, ipse eligeret cui vellet decimas dare. Nam dictum est; “Levita, qui te cum moratur et intra muros urbis tue habitat, comedet eas”. Ideo etiam ex singulis tribubus civitates ad habitandum acceperunt, ut unaqueque tribus illis persolveret decimas, qui secum erant. (§ 4) Quia ergo nos intra muros urbis istorum sedemus et eis habitatione iuncti sumus, rite ab eis decimas accipimus. Item ait Propheta: “Producens fenum iumentis et herbam servituti hominum”. Fenum et herba ex terra producitur, sed quibus? Iumentis rigantibus eam, hominibus colentibus eam et in hoc servientibus ipsi. Item Apostolus: “Communicet autem is, qui cathezizatur verbo, ei, qui se cathezizat”. Hoc Galatis. Corinthiis autem probat specialiter sibi deberi sumptus, quia eis spiritualia ministravit, dicens: “Si seminavimus vobis spiritualia, magnum est si vestra carnalia metamus?” Item: “Si alii participes vestre potestatis facti sunt, cur non magis et nos?” Item: “Quis plantat vineam, et de fructu eius non edit?” Nos plantavimus vineam, et vos vultis edere fructus eius? Item precepit Dominus Moysi, ut nemo mittat falcem in alienam messem. Nec messis nostra est, et vos vultis in eam falcem mittere? Item: “Non alligabis os bovi trituranti”. Nos sumus boves triturantes. Queritis vos alligare os nostrum, et de nostra tritura victum vobis queritis? Item Apostolus: “Qui altario serviunt de altario vivant”. Sed numquid de eo, cui non serviunt? Item: “Qui in sacrario operantur cum sacrario participant”. Sed 
prioribus enim incipientes paullatim serpitis, et totum usurpare contenditis, ut pro vobis videatur dictum: “frustatim lupus comedit agnum”. Item: “Quis umquam suis militat stipendiis? quis pascit gregem, et de lacte eius non edit?” Nos militamus et vos stipendia nostre milicie vobis queritis? Nos gregem pascimus et vos lac eius et lanam accipere vobis vultis? Sapere est de alieno labore victum querere, si sapere est velle quod non possis. (§ 5) Item Dominus dixit discipulis suis: “In quamcumque domum intraveritis, in eadem manete, edentes et bibentes quae apud illos sunt. Cum autem intraveritis, primum dicite: pax huic domui”. Nos domum hanc ingressi sumus, ei pacem obtulimus, vos autem alieno cibo quasi otiosi pasci gaudetis? Videte ne in vobis vertatur illud: “Videte quid faciat otium et alienus cibus”. (§ 6) Item Propheta: “Sumite psalmum et date tympanum”. Isti a nobis sumunt psalmum: et vos ab eis queritis tympanum? (§ 7) Item Leo IV: “De decimis non tantum nobis, sed etiam maioribus iusto ordine visum est plebibus tantum, ubi sacrosancta baptismata dantur, debere dari”. (§ 8) Quibus autem plebibus debentur? Illis, a quibus baptisma accipiunt an aliis? Nos eos baptizamus, et vos ab eis decimas sumitis? Honesta interpretatio est: utinam inveniatis qui sic pro vobis interpretentur. Quia nos ergo rigamus populum hunc, imbrem doctrine ei ministrantes, quia colimus eum vomere predicationis, corda eius ad fidem aperientes, si non vultis sinere, vel patimini eum 
nostra consequimur? Unde cum causa nostra debitum finem sortita fuerit, exclamabitis: “Ah miser, crucior tantum bolum esse ereptum ex faucibus”. Sed videte, ne dampnum effusi unguenti vobis recompensare queratis. Constituistis vos plantatores vinearum, fossores agrorum, trituratores arearum, rigatores camporum, multa alia offitia huiusmodi vobis assumpsistis, et debita vobis obsequia a nobis subtrahi conquesti estis. Sed non negamus quod vestrum est. Bovi trituranti palee et integumenta servantur. Sint hec vobis, et grana nobis relinquite. Pastinatores vinearum, fossores agrorum, rigatores camporum, diurna mercede accepta, provenientes fructus dominis relinquunt. Vos ergo recepta mercede vestri operis in cottidianis oblationibus, et aliis obsequiis, quae pro spiritualibus, quae a vobis accipiunt, cottidie deferuntur provenientes fructus decimationum et primiciarum nobis relinquite. (§ 11) Item precepit Dominus discipulis suis, ut comederent et biberent ea, quae apud auditores suos erant, sed non iussit eis, ut dominos de domibus suis eicerent et rebus suis expoliarent. Non facile invenies qui tales hospites libenter suscipiant. “Mus in pera, ignis in sinu, serpens in gremio male suos remunerant hospites.” Unde in proverbiis dicitur: “Qui serpentem in sinu suo nutrit, percutietur ab eo”. Tales inveniatis vobis hospites, quales nobis esse vultis. Non sufficit vobis edere et bibere quae in domo nostra sunt, dum cottidianos fructus oblationum percipitis, ex quibus victum et vestitum habeatis, quibus cum apostolo deberetis esse contenti. Sed non vultis, quia imitatores eius non estis. Potius de domo nostra expellere et rebus nostris nos penitus expoliare contenditis, dum nec etiam horum decimationes nobis relinquere vultis. (§ Ut autem universaliter omnia colligantur, cuncta, quae pro vobis inducta sunt, sive de laborante agricola, 
quae nobis debentur, intactas nobis relinquite, ne, dum queritis usurpare quod vestrum non est, iusta animadversione etiam illud cogamini amitterre, quod vobis aliquo modo videbatur conpetere. (§ 13) Quod autem he decimationes nullo iure vobis debeantur, facile probabimus. Dicitur enim in quodam concilio: “Si quis laicus, vel clericus, seu utriusque sexus persona proprietatis sue loca etc.” sicut in eodem capitulo in causa monachorum notata inveniuntur. Si ergo laicus vel clericus vel quelibet persona loca sue proprietatis vendens aut donans, proventum decimationum ab ecclesia, cui legitime assignatus est, nullo modo potest abstrahere nec isti de diocesi transeuntes ad diocesim decimas suorum prediorum, quae intra terminos nostre parrochie continentur, nobis auferre possunt. Quantum enim ad ius percipiendarum decimarum attinet, idem est possessorem de diocesi ad diocesim transire, quod possessionem de diocesiano ad diocesianum transferre. (QUAESTIO 2) (C.13 q.2 d.a.c.1) ¶ Ad hec: Decimationes iste, etsi vobis iure deberentur, ut asseritis, tamen tricennalis obiectio vobis silentium imponit. Omnis enim possessio tricennaria prescriptione tollitur, vel quadragenaria (sicut possessiones religiosarum domorum) vel centenaria, sicut 
mutantes decimationes quondam nobis legitime assignatas vindicabili usurpatione vobis vendicetis. Quomodo autem distinguende sint he auctoritates, in causa monachorum invenietur. (§ 1) Nunc queritur de iure funerandi, quae harum ecclesiarum habeat ius tumulandi istos? Sicut Ieronimus scribit, coniugati in uno sepulcro videntur esse ponendi. Ait enim: (C.13 q.2 c.2) IN SEPULCRO PARENTUM FILII SUNT COLLOCANDI. Ebron dicitur esse civitas trium virorum, quia in ea sepulti sunt tres patriarche, in spelunca duplici cum tribus uxoribus suis, id est Abraham et Sara, Ysaac et Rebecca, Iacob et Lia, preter ipsum Adam et Evam uxorem suam. Tobias dicit ad filium suum: “Cum acceperit Deus animam meam, corpus meum sepelies, et honorem habebis matri tue omnibus diebus, et cum ipsa conpleverit tempus suum, sepelies eam iuxta me in uno sepulcro”. (C.13 q.2 d.p.c.3) ¶ Item Ioseph, moriens in Egypto, rogavit fratres suos, ut tempore sue visitationis ossa sua se cum deferrent, et in sepulcro patrum suorum ea collocarent. (§ 1) Item, dictum est Prophete, qui contra preceptum Domini prohibitus comederat in Bethel: “Non inferetur cadaver tuum in sepulcro patrum tuorum”. (§ 2) Item. De nonnullis legitur in libro Regum: “Obiit et appositus est ad patres suos,” hoc est in sepulcro patrum suorum. (§ 3) Item. In novo testamento legitur beatus Philippus edificasse sibi sepulcrum, in quo ipse et filie eius quieverunt. (§ 4) Item. Beatus Severus Ravennatum archiepiscopus tumulum fieri iussit, in quo se et uxorem et filiam collocavit. (§ 5) His omnibus exemplis colligitur, quod in sepultura parentum corpora filiorum collocanda sunt. Quia ergo parentes istorum apud priores ecclesias 
non tam facile posset includi. (§ 7) Item Abraham ibi sepultus est. Sed numquid Ismahel, et Madai, et alii, quos de Cethura genuit, ibi sepulti sunt? (§ 8) Item Ysaac ibi positus est. Sed numquid Esau cum eo tumulatus est? (§ 9) Item Iacob ibi collocatus est. Sed numquid aliquis filiorum eius preter Ioseph cum eo sepultus est? Exemplo igitur istorum liquet, quod liberum est filiis sepeliri in sepulcris patrum suorum et liberum est eis alibi pro locorum et temporum oportunitate corpori suo hospitium invenire. Non ergo hoc exemplo isti coguntur sepeliri in sepulcris patrum suorum. (§ 10) Item, quae legibus diffinita sunt mutare non licet. quae autem legibus expressa non sunt arbitrium secuntur humane voluntatis. At legibus diffinitum est, quibus decime sint persolvende, et ideo danti mutare non licet. Ubi autem quisque tumulandus sit, legibus expressum non est, et ideo in voluntate tumulandi consistit. Unde beatus Gregorius ait: (C.13 q.2 c.4) ULTIMA VOLUNTAS DEFUNCTI SERVARI DEBET. Ultima voluntas defuncti modis omnibus conservetur. (C.13 q.2 d.p.c.4) ¶ Quod de libero et non de servo intelligendum est. Servus enim testamenti paginam condere non potest. 
conmissum, sub fideli descriptione contradi, donec temporibus universis, quibus hoc patrimonium gubernasse cognoscitur, partes dominicas reddere cogatur indempnes. (C.13 q.2 d.p.c.5) ¶ Quia ergo secundum Gregorium ultima voluntas defuncti conservanda est, pro istorum voluntate corpora eorum sunt tumulanda, non pro arbitrio vestre dispositionis. Item in Triburiensi concilio legitur: (C.13 q.2 c.6) UBI QUISQUE ELIGERE SEPULTURAM SIBI DEBET. Ubicumque temporum vel locorum facultas tulerit, apud maiorem ecclesiam, ubi sedes est episcopi, sepulture celebrentur. Si autem propter temporis vel loci asperitatem hoc difficile visum fuerit, apud ecclesiam, quo religiosorum canonicorum, vel monachorum, vel sanctimonialium religiosa congregatio communiter degerit, sepeliatur. Si autem et hoc ineptum visum fuerit, ubi quis decimas persolvebat vivus, ibi sepeliatur mortuus. (C.13 q.2 d.p.c.6) ¶ Quia ergo decimam nobis persolvebat vivus, et apud nos sepeliendus est mortuus. Item, si quis de provincias ad provinciam transiret et ibi domicilium sibi collocaret, liber factus a ditione prioris iudicis, iurisdictioni illius iudicis subiceretur, in cuius provincia sedem sibi eligeret. Quia ergo isti a vestra diocesi in nostram transierunt, liberi a vestra ditione nostro iuri subiciuntur. Nostrum ergo est ius funerandi eos. Sed obicitur illud Melciadis papae: (C.13 q.2 c.7) PROPRIA TEMERITATE SEPULTURAM 
contra hec agere sategerit, ecclesiastico vinculo se subdi cognoscat. (C.13 q.2 d.p.c.7) ¶ Sed aliud est ex temeritatis superbia usum antiquorum parentum non sequi, atque aliud rationabili occasione novam sibi sepulturam eligere. Contra Melciadis papae auctoritatem nititur qui superbia vel odio ductus, sive vanis persuasionibus aut variis munusculis illectus, sepulturam suorum parentum sequi contempnit. Secundum Gregorium autem liberam habet ultimam voluntatem qui certe rationis causa novum suo corpori querit hospitium. (§ 1) Vel ut quidam distinguunt, libera est ultima voluntas cuiusque, non in sepultura sibi eligenda, sed in testamento conficiendo. Unde et testamentum appellatur, quia eo libere quisque testatur quid post suum decessum de propriis rebus fieri velit. (§ 2) Sed non videtur libera testatoris voluntas, cum secundum Augustinum pro numero filiorum debeat fieri testamentaria distributio facultatum, veluti, si quis habet unum filium, Christum putet alterum; si vero duos, Christum faciat tertium, et sic per ordinem. Et secundum Leonem quisque medietatem eorum, quae Christo testatur, ecclesiae iubetur relinquere, apud quam fidei sacramenta suscepit. Sed illud Augustini non est iubentis, sed dehortantis, ne quis iratus filium suum exheredaret, atque totum 
(C.13 q.2 c.12) PRO SEPULTURA NICHIL MUNERIS EXIGENDUM EST. Questa est nobis Nereida clarissima femina, quod ab ea solidos pro filie sue sepultura fraternitas vestra exigere velit. Hoc autem vicium et nos, postquam, Deo auctore ad episcopatus honorem accessimus, de ecclesia nostra omnino vetuimus, et per pravam denuo consuetudinem nequaquam usurpari permisimus, memores, quia dum Abraham a filiis Ephron, hoc est a filiis Seor, sepulcrum precio ad humandum corpus coniugis postularet, premium accipere rennuit, ne commodum videretur de cadavere consecutus. Si ergo tante considerationis paganus vir fuit, quanto magis nos, qui sacerdotes dicimur, hoc facere non debemus? Unde hoc avaritie vicium ne in alienis denuo temptari presumatur, ammoneo. (§ 1) Sed si quando aliquem in ecclesia vestra sepeliri conceditis, siquidem parentes ipsius, proximi vel heredes pro luminaribus sponte quid offerre voluerint, accipere non vetamus. Peti vero aut aliquid exigi omnino prohibemus, ne (quod valde irreligiosum est) aut venalis (quod absit) dicatur ecclesia, aut vos de humanis videamini mortibus gratulari, si ex eorum cadaveribus studetis querere quolibet modo conpendium. (C.13 q.2 c.14) Item ex concilio Triburiensi. DE EODEM. In ecclesiastico namque libro scriptum est: “Mortuo non prohibeas gratiam, sciens, quia omnes moriemur”. Et item: “Omnia, quae de terra orta sunt, in terram convertentur”. Quid terra terram vendis? memento, quod terra es, et in terram reverteris, et quoniam mors tibi futura est, et appropiat, et si tardat. Recordare, quia non hominis terra est, sed, ut Psalmista conmemorat: “Domini est terra, et plenitudo eius”. Si terram vendis, invasione 
cuius atrio sepelitur, aliquid de suis rebus tribuere, aut etiam post mortem illius, quibus conmissum est eius elemosinam facere, de rebus illius a quibus exigatur, sive ab illis, qui locis et villis presunt. (§ 1) Prohibendum est etiam secundum maiorum instituta, ut in ecclesia nullatenus sepeliantur, sed in atrio, aut in porticu, aut in exedris ecclesiae. Infra ecclesiam vero, aut prope altare, ubi corpus Domini et sanguis conficitur, nullatenus sepeliantur. 3 a quibus] om. Fr. 
(CAUSA 14) (C.14) ¶ Canonici cuiusdam ecclesiae questionem movent de prediis; testes ex fratribus suis producunt; negociatoribus pecuniam crediderunt, ut ex eorum mercibus emolumenta acciperent. Queritur, an liceat eis repetere sua? SECUNDO, an illi testes sint audiendi? TERTIO, an illud sit usuras exigere? QUARTO, an liceat clericis vel laicis a quolibet usuras expetere? QUINTO, an elemosine de usuris fieri possint? SEXTO, an usurarii penitenciam agere valeant, nisi quod male acceperunt restituant. (QUAESTIO 1) (C.14 q.1 d.a.c.1) ¶ Quod sua repetere non possint, facile posse probari videtur. Ait enim Dominus in evangelio: “Si vis perfectus esse, vade, et vende omnia, quae habes, et da pauperibus”. Quia ergo isti iter perfectionis arripiunt, non licet eis sua habere. Multo ergo minus licet eis repetere, quia non debet repeti quod possideri non licet. (§ 1) Item: “Si quis voluerit tunicam tuam tollere, et in iudicio te cum contendere, dimitte ei et pallium”. (§ 2) Item Apostolus in epistola ad Corinthios: “Secularia igitur iudicia si habueritis, omnino peccatum est in vobis”. (§ 3) Item Gregorius exponens: “Omnia mihi licent, sed ego sub nullius redigar potestate,” inquit: “Cum mens concepta desideria sequitur, servire rebus convincitur, quarum amore superatur”. (C.14 q.1 d.p.c.1) ¶ Quia ergo generaliter perfectis prohibetur in iudicio contendere, patet, quod istis non licet stare coram iudice. (§ 1) His ita respondetur: prohibetur perfecto in iudicio stare captando lucrum, sed non evitando dampnum. Vel aliter: Aliud est sua 
iudice astitisse, et pro eis iudicem interpellasse nonnullos sanctorum legimus. Hi autem non sibi stant, sed pauperibus, quorum necessitatibus profutura repetunt, et ita non prohibentur stare coram iudice. (QUAESTIO 2) (C.14 q.2 d.a.c.1) ¶ De eo autem, quod queritur, an de suis fratribus testes possint producere, multis auctoritatibus videtur esse prohibitum. Leges enim tam sacrorum canonum quam secularium principum prohibent adversus alium testem de sua domo produci. Contra se enim quisque testari potest, pro se vero minime. Quia ergo isti producuntur, ut pro se ipsis testimonium ferant, (non enim sue utilitatis ecclesiae se penitus inmunes arbitrantur futuros, patet, quod eorum vox in talibus non est audienda. Sed distinctio hec et testium examinatio in criminalibus causis servanda est; in civilibus autem non usquequaque. In criminali enim causa non licet testem de domo propria produci, in civili autem prelatis ecclesiae licet. Unde Pascalis II Guidoni, Archiepiscopo Viennensi, apostolice sedis Legato scribit, dicens: (C.14 q.2 c.1) CLERICI PRO SUA ECCLESIA TESTIMONIUM FERRE POSSUNT. Super prudentia tua plurimum admiramur, quod in negocio beati Stephani clericorum ipsorum acceptare 
instrumentis secularium negociorum presbiteri non vocentur ad testimonium, sed, si casu contractui eos interfuisse acciderit, iubente episcopo testimonium dicant. (QUAESTIO 3) (C.14 q.3 d.a.c.1) ¶ Quod autem preter summam emolumenta sectari sit usuras exigere, auctoritate Augustini probatur, qui in psalmo XXXVI scribit, dicens: (C.14 q.3 c.1) QUI PLUS QUAM DEDERIT EXPETIT USURAS ACCIPIT. Si feneraveris hominem, id est si tu mutuum dederis pecuniam tuam, a quo plus quam dedisti expectes, non pecuniam solam, sed aliquid plus quam dedisti, sive illud triticum sit, sive vinum, sive oleum, sive quodlibet aliud, si plus quam dedisti expectes accipere, fenerator es, et in hoc inprobandus, non laudandus. (C.14 q.3 c.2) Item Ieronimus super Ezechielem, libro VI QUICQUID SUPRA DATUM EXIGITUR, USURA EST. Putant quidam usuras tantum esse in pecunia. Quod providens divina scriptura omnis rei superhabundantiam aufert, ut plus non recipias quam dedisti. Item: (§ 1) Alii pro pecunia fenerata solent munuscula diversi generis accipere, et non intelligunt scripturam usuram appellare et superhabundantiam quicquid illud est, si ab eo, quod dederint, plus acceperint. (C.14 q.3 c.3) Item Ambrosius de Nabuthe. QUICQUID SORTI ACCIDIT USURA EST. Plerique refugientes precepta legis cum dederint pecuniam negotiatoribus, non in pecunia usuras exigunt, 
(C.14 q.3 d.p.c.4) ¶ Ecce evidenter ostenditur, quod quicquid ultra sortem exigitur usura est. (QUAESTIO 4) (C.14 q.4 d.a.c.1) ¶ Quod vero nec clericis, nec laicis liceat usuras exigere, probatur auctoritate Gelasii et aliorum. Ait enim Gelasius papa, scribens clericis per Lucaniam et Siciliam: (C.14 q.4 c.1) A QUESTIBUS NEGOCIATIONIS CLERICI ABSTINEANT. Clerici ab indignis questibus noverint abstinendum, et ab omni cuiuslibet negociationis ingenio vel cupiditate cessandum. In quocumque vero gradu sint, si cessare noluerint, mox a clericalibus offitiis abstinere cogantur. (C.14 q.4 c.2) Item ex concilio Arelatensi I, quod confirmavit Silvester papa. EXCOMMUNICENTUR MINISTRI, QUI FENERANTUR. Ministri, qui fenerantur, placuit iuxta formam divinitus datam eos a communione abstinere. (C.14 q.4 c.3) Item ex concilio Terraconensi. QUI VOLUNT ESSE IN CLERO A STUDIO NEGOCIATIONIS ABSTINEANT. Canonum statutis firmatum est, ut quicumque in clero esse voluerit emendi vilius et vendendi karius studio non 
turpia lucra sectari, vel etiam species frumentorum ad sescuplum dare, omnis, qui tale aliquid conatus fuerit ad questum, deiciatur a clero, et alienus habeatur ab ecclesiastico gradu. (C.14 q.4 c. 8[7]) Item Leo papa. ETIAM LAICIS USURA DAMPNABILIS EST. ITEM LEO PAPA. Nec hoc quoque pretereundum duximus, esse quosdam turpis lucri cupiditate captos qui usurariam exercent pecuniam, et fenore volunt ditescere. Quod nos ut non dicamus in eos, qui sunt in clericali ordine constituti, sed etiam in laicos cadere, qui se Christianos dici capiunt, condolemus. Quod vindicari acrius in eos, qui fuerint confutati, decernimus, ut omnis peccandi oportunitas adimatur. (C.14 q.4 c.9) Item Iulius papa. TURPE LUCRUM SEQUITUR, QUI MINUS EMIT, UT PLUS VENDAT. Quicumque tempore messis vel vindemie non necessitate, sed propter cupiditatem conparat annonam vel vinum, verbi gratia de duobus denariis conparat modium unum, et servat, usque dum vendatur denariis quatuor aut sex, aut amplius, hoc turpe lucrum dicimus. (C.14 q.4 c. 9a) Ex concilio Cartaginensi. Nullus clericorum amplius recipiat quam cuiquam accomodavit; si pecuniam, pecuniam; si speciem, speciem. (C.14 q.4 c.10) Item Ambrosius in libro de bono mortis. RAPINAM FACIT QUI USURAM ACCIPIT. Si quis usuram accipit, rapinam facit, vita non vivit. 
(QUAESTIO 5) (C.14 q.5 d.a.c.1) ¶ Quod vero elemosine non sint faciende ex fenore vel usuris, nec ex quolibet male acquisito, Augustinus testatur in libro de verbis Domini tractatu XXXV: (C.14 q.5 c.1) DE USURIS ELEMOSINE FIERI NON POSSUNT. Nolite velle elemosinas facere de fenore et usuris. (C.14 q.5 c.2) Item Augustinus. OBLATIS DE RAPINA REPROBATUR A DEO. Inmolans ex iniquo oblatio est maculata. Dona iniquorum non probat altissimus, nec respicit in oblationibus iniquorum, nec in multitudine sacrificiorum eorum propitiabitur peccatis. Qui offert sacrificium ex substantia pauperum, quasi qui victimat filium in conspectu patris sui. Panis egentium vita pauperis est. Qui defraudat illum homo sanguinis est. Qui effundit sanguinem, et qui fraudem facit necessario, fratres sunt. (C.14 q.5 c.3) Item Augustinus in Omelia. NON EST ALIQUID RAPIENDUM DIVITIBUS, UT DETUR EGENIS. Forte aliquis cogitat et dicit: Multi sunt Christiani divites, avari, cupidi; non habeo peccatum, si illis 
reddere? Discant hoc peccatum simile esse rapine, si quis inventa non reddat. (C.14 q.5 d.p.c.13) ¶ His auctoritatibus probatur, quod neque ex rebus inventis, neque ex male conquisitis elemosinam quisquam facere potest. (§ 1) Sed Augustinus contra testatur dicens: (C.14 q.5 c.14) DE MALE ADQUISITIS BONUM FIERI POTEST. Qui habetis aliquid de malo, facite inde bonum. Qui non habetis de malo, nolite acquirere de malo. Esto tu bonus, qui facis de malo bonum, et cum ceperis aliquid boni facere de malo, noli remanere tu malus. Nummi tui convertuntur in bonum, et tu remanes malus? (C.14 q.5 d.p.c.14) ¶ Sed hoc multipliciter intelligitur. Facit enim de malo bonum qui reddit quod illicite abstulit. Nomine etiam mali cura et sollicitudo mortalium exprimitur. De malo ergo bonum facit qui pauperibus dispensat quod cum labore et sollicitudine acquisivit, iuxta illud evangelii: “Facite vobis amicos de mammona iniquitatis”. Vel ex malo acquiritur quod ex turpi causa possidetur, veluti cum mathematicus ex arte, quam docet, vel ex futuris, quae pronunciat, nonnulla lucratur. quae vero de malo sic acquiruntur in bonum possunt converti. (QUAESTIO 6) (C.14 q.6 d.a.c.1) ¶ Quod vero penitencia agi non possit, nisi res aliena reddatur, testatur Augustinus in epistola ad Macedonium. (C.14 q.6 c.1) PENITENCIA NON AGITUR, SI RES ALIENA NON RESTITUITUR. Si res aliena, propter quam peccatum est, reddi possit, 
luit. (§ 2) Sed non inhumanum est etiam pro talibus intercedere non ad hoc ut minime restituantur aliena, sed ne frustra homo in hominem seviat. 
(CAUSA 15) (C.15) ¶ Quidam clericus crimine carnis lapsus esse perhibetur ante, quam sacerdotalem benedictionem consequeretur. Postquam vero sacerdotium adeptus est, in furorem versus quendam interfecit. Recuperata vero sanitate apud episcopum accusatur ab ea, cum qua lapsus esse dicitur. Episcopus autem die dominico causam examinat. Sacerdos inficiatur crimen sibi illatum; quorundam clericorum sibi patrocinia querit; illi vero non sine precio sibi patrocinantur; tandem episcopus questionibus confessionem extorquet; demum solus et absque synodali audientia illum sententia ferit. Queritur autem, an ea, quae mente alienata fiunt, sint imputanda? SECUNDO, an pro inpensis patrociniis liceat clericis munera exigere? TERTIO, an ex mulieris confessione iste sit condempnandus? QUARTO, an die dominico eius causa sit ventilanda? QUINTO, an sibi neganti purgatio sit deferenda? SEXTO, an eius confessio sit cruciatibus extorquenda? SEPTIMO, an absque sinodali audientia episcopus valeat sacerdotem damnare? OCTAVO, si sponte confessus aut ab aliis convictus fuerit, quod ante ordinationem peccaverit, an suscepti ordinis officium exequi sibi liceat? (QUAESTIO 1) (C.15 q.1 d.a.c.1) ¶ Quod autem ea, quae alienata mente fiunt, non sint imputanda, facile videtur posse probari. Peccata namque alia penes voluntatem animi, alia circa nature infirmitatem videntur consistere. Est autem voluntas, ut Augustinus ait in libro primo retractationum, animi motus ad aliquid vel non imitandum vel adipiscendum. Quod propterea dictum est, ut hac diffinitione volens a nolente discerneretur. (§ 1) Ex 29 animi motus Augustinus, Retractationes 1.15.3, ed. Mutzenbecher, 
voluntate itaque peccata procedunt, quae libero mentis arbitrio et delinquendi proposito conmittuntur. (§ 2) Porro infirmitas alia est animi, alia carnis. Infirmitas animi est ignorantia. Carnis infirmitas est eius concupiscentia. Ex utraque autem infirmitate quae procedunt imputantur ad penam. Unde de quibusdam ignorantibus dictum est: “Si quis ignorat, ignorabitur.” Tales erant illi, de quibus Christus ait apostolis: “Extra sinagogas facient vos, quia arbitrabuntur obsequium se prestare Deo.” De eisdem etiam apostolus scribit in epistola ad Romanos: “Testimonium illis perhibeo, quia zelum Dei habent, set non secundum scientiam.” Nullum tamen eorum in perfidia sua perseverantem hec ignorantia excusat. Ex carnis infirmitate procedunt quae nature languore fiunt, quae, nisi imputarentur ad penam, nequaquam apostolus lege carnis gravatus diceret: “Infelix ego homo, quis me liberabit de corpore mortis huius?” etc. Sive ergo penes voluntatem, sive penes infirmitatem peccata consistant, semper inputantur ad penam. (§ 3) Cui sententie illud Augustini de vera religione contrarium esse videtur: “Usque adeo peccatum voluntarium malum est, ut nisi sit voluntarium nullo modo sit peccatum, et hoc quidem adeo manifestum est, ut nulla hinc doctorum paucitas, nulla indoctorum turba dissentiat.” Quare aut negandum est peccatum committi, 
voluntarium malum est, ut nullo modo sit peccatum, si non sit voluntarium. (§ 5) Potest videri falsa hec diffinitio, set si diligenter excutiatur invenitur verissima. Peccatum illud quippe cogitandum est, quod tantummodo peccatum est, non quod etiam pena peccati. Quamvis et illa, quae non inmerito non voluntaria peccata dicuntur, quia vel a nescientibus, vel coactis perpetrantur, non omnino possint non voluntaria dici.” Item in eodem: “Diffinitio peccati quam diximus: ‘Peccatum est voluntas retinendi vel consequendi quod iustitia vetat unde liberum est abstinere’, propterea verum est, quia id diffinitum est quod tantummodo peccatum est, non quod etiam pena peccati.” (C.15 q.1 d.p.c.2) ¶ Ut itaque ex premissis apparet, sive ex voluntate sive ex infirmitate peccata procedant, palam est illa imputari. Set carnis infirmitas dupliciter intelligitur. Est enim languor nature, qui carnis concupiscentia appellatur, quae verius anime infirmitas dici potest, set ideo carnis infirmitas dicitur, quia accidit anime ex coniuncte carnis corruptione. Porro alia est infirmitas, quae proprie carnis dicitur, qua (elementorum seu humorum concordia turbata) caro ipsa afficitur, et tandem dissolvitur. (§ 1) Similiter animi infirmitas duplex est: una, quae vitium appellatur, qua anima a Deo separatur, ut est ira, odium, et alia huiusmodi; alia infirmitas anime, quae, cum ipsa non sit peccatum, est tamen pena, et causa peccati, ut est oblivio et ignorantia. Furor autem, cum non sit peccatum, est tamen pena peccati, ut febris et cetere passiones, quas proprie carnis esse diximus, quarum motus, id est ea, quae illis perturbantibus fiunt, nulli inputantur ad penam. 9 Diffinitio – 13 peccati Augustinus, Retractationes 1.15.4, ed 
(§ 2) Set obicitur de Lamech, qui, cum cecus esset, Cain interfecit, nec eum excusavit cecitatis infirmitas. Unde dictum est: “Septuplum ultio dabitur de Cain; de Lamech septuagies septies”. Set cecitas ignorantie similis est. (§ 3) Ex utraque enim quaedam fiunt, quae inputantur, quaedam vero quae minime. Cecus namque, si debitum sue uxori se credens reddere alienam polluit, non est reus adulterii. Si autem ludo, vel exercitatione virium, vel venatione iaculum mittens aliquem perimat, quia hoc ab eo penitus debet esse alienum, homicidii reus habetur. Mens vero alienata furore, cum sui compos non sit, eorum, quae admittit, reatum non contrahit, quia facultatem deliberandi non habuit. Unde pupillo et furioso in maleficiis subvenitur, ut non eis imputetur ad penam quae ex mentis deliberatione non processerunt. Quod non solum humanis, set etiam divinis legibus noscitur aprobatum. (C.15 q.1 c.3) Ait enim Augustinus de parvulis ad Petrum diaconum Firmissime tene et nullatenus dubites exceptis illis, qui pro nomine Christi suo sanguine baptizantur, nullum hominem accepturum vitam eternam, qui non hic a malis suis fuerit per penitentiam fidem quae conversus, et per sacramentum fidei et penitentie, id est per baptismum, liberatus; et maioribus quidem necessarium esse et penitentiam de malis suis agere et fidem catholicam 
quod est sanctum baptisma, quamdiu rationis etas eorum capax esse non potest, sufficere ad salutem. (C.15 q.1 d.p.c.3) ¶ Ex eo autem, quod in fine huius auctoritatis dicitur: “Quamdiu scilicet rationis etas eorum capax esse non potest,” evidenter datur intelligi, nulli post baptismum peccata inputari, sive sit adultus sive impubes, nisi rationis sit capax. Unde etiam de brutis animalibus eadem ratio ab Augustino in eodem libro redditur, quare sua facta eis non imputentur: Inquit enim “Animalia presentis seculi cursum aut ornatum secundum creatoris incomprehensibilem peragunt voluntatem, quae de suis factis nullam rationem redditura sunt, quia rationabilia non sunt. Numquid enim de bubus cura est Deo? Homines vero, quia rationales sunt facti, et de se, et de omnibus rebus, quas in usum vite presentis acceperunt, rationem reddituri sunt Deo et pro suorum actuum qualitate recipient aut penam aut gloriam”. (C.15 q.1 d.p.c.4) ¶ De furiosis autem evidentissime scribit Augustinus in libro questionum veteris et novi testamenti ita dicens: (C.15 q.1 c.5) CULPA NON NECESSITATE, SET VOLUNTATE REUM CONSTRINGIT. Aliquos scimus subito dementes factos ferro, fuste, lapidibus, morsibus, multos nocuisse, quosdam et occidisse, captos autem industria et iudiciis oblatos minime reos factos, eo quod non voluntate, set impellente vi nescio qua hec gesserint nescientes. Quomodo enim reus constituitur qui nescit quod fecerit? (C.15 q.1 c.6) Item Ambrosius in Exameron, in tractatu primi diei. 9 Animalia – 17 gloriam Fulgentius Ruspensis, De fide ad Petrum 41, 
REUS VOLUNTATE NON NECESSITATE CONSTRINGITUR. Quod possumus non facere, si volumus, huius electionem mali nobis potius debemus ascribere quam aliis. Ideo etiam in iudiciis istiusmodi voluntarios reos, non ex necessitate conpulsos culpa constringit, pena condempnat. Neque enim, si per furorem aliquis innocentem perimat, obnoxius morti est, quin etiam ipsius divine legis oraculo, si quis per imprudentiam intulerit necem, accipit inpunitatis spem, refugii facultatem, ut possit evadere. Hoc igitur de eo, quod proprie malum videtur, dictum sit. Mala enim non sunt, quae nec crimine mentem inplicant, nec conscientiam ligant. Unde paupertatem et ignobilitatem, egritudinem, mortem, nemo sapiens mala dixerit, nec in malorum sorte numeraverit. (C.15 q.1 c.11) Item in libro de paradiso. MINISTER DEI EST QUI INVITUS HOMICIDIUM FACIT. Nec is, qui invitus aliquid fecerit aliquod homicidium, extra ministerium est. Siquidem lex ait de eo: “Quia Deus dedit eum in manus eius”. Manus ergo eius instrumenti modo divine ultioni ministerium prebuerunt. Levita igitur minister remissionis est. Percussor autem, qui non ex dispositione, set preter voluntatem fecerit homicidium, divine minister est ultionis. (§ 1) Illud quoque specta, quia, cum interficitur inpius, Christus infunditur, et, ubi abhominatio aboletur, sanctificatio consecratur, quia 
(C.15 q.1 d.p.c.11) ¶ Cum itaque qui invitus hominem interfecerit minister Dei sit, cum innocentem furore perimens morti nequaquam obnoxius sit, cum subito dementes eorum, quae faciunt, reatum minime gestent, patet hunc sacerdotem homicidii reum non esse, unde nec sacerdotio privari debet. (C.15 q.1 d.p.c.12) ¶ (§ 1) Sed obicitur: Sunt quaedam quae, etsi non imputentur ad penam, tamen impediunt sacramenti signaculum. Ambitio namque parentum filio non inputatur ad penam, cui tamen obest ad ecclesiae munus accipiendum. Sic quae mente alienata fiunt, etsi non imputentur ad penam, tamen sacri muneris executionem impediunt. Unde Ieronimus ait: (C.15 q.1 c.13) INNOCENS EST QUI NON IRATUS, SET PROPTER DISCIPLINAM CASU ALIQUEM PERIMIT. Si quis non iratus, set propter disciplinam aliquem verbaverit et casu occiderit, sicut fieri solet, quantum ad gratiam innocens est, quia voluntatem, non opus requirit. Quantum autem ad legem, reus est, quia opera querit. (§ 1) Item. Si in persecutione virgo fuerit oppressa, repellitur lege, quia opus inspicit non voluntatem. In gratia autem quasi virgo suscipitur, quia non opera querit, set voluntatem. (C.15 q.1 d.p.c.13) ¶ Sicut ergo qui propter disciplinam casu homicidium facit, quantum ad legem reus est, quantum ad gratiam innocens, sic iste sacerdos, qui furore homicidium fecit, quantum ad culpam innocens est, quantum ad suscepti muneris executionem, reus probatur. 17 Si – 24 voluntatem Opus imperfectum in Matthaeum 28, ad Matth. 
(§ 1) His ita respondetur: Non omnia quae ordinandum impediunt, ordinatum deiciunt. Non enim potest ad sacerdotium provehi qui aliquando insanivit. Verumtamen si post sacerdotium furere cepit, non ideo sacerdotio carebit, nisi forte numquam ad sane mentis officium illum redire contingat. Sicut de episcopo Gregorius scribit in registro ad Leutherium episcopum: “Quamvis triste sit nobis,” etc., ut supra: “Longa invalitudine gravatus episcopus”. (QUAESTIO 2) (C.15 q.2 d.p.c.1) ¶ Pro impensis vero patrociniis Terraconensi concilio clerici munera exigere prohibentur, in quo sic statutum legitur: (C.15 q.2 c.1) PRO PATROCINIIS INPENSIS CLERICUS MUNERA EXIGERE NON DEBET. Observandum quoque decernimus, ne quis sacerdotum vel clericorum more secularium iudicum pro inpensis patrociniis munera audeat accipere, nisi in ecclesia gratuito oblata, quae non favore muneris videantur accepta, set collatione devotionis illata. Quod si quesita probatur accipere, veluti exactor fenoris aut usurarum possessor secundum statuta Patrum se noverit degradandum. (C.15 q.2 d.p.c.1) ¶ Hoc autem de illis intelligendum 
videndum est, an mulier sacerdotem accusare valeat? Quod sacris canonibus omnino videtur esse prohibitum. Generaliter enim statutum est ex decretis Fabiani papae, ut sacerdotes Domini non accusent, nec in eos testificentur, qui sui ordinis non sunt, nec esse possunt. Mulieres autem non solum ad sacerdotium, sed nec etiam ad diaconatum provehi possunt, unde nec sacerdotes accusare, nec in eos testificari valent. Legibus quoque cautum est, ut ob verecundiam sui sexus mulier apud pretorem pro alio non intercedat, nisi forte suas vel suorum iniurias persequi maluerit. Hec autem, quae nec suas, nec suorum iniurias persequitur, ad hanc accusationem admitti non debet. (§ 1) Econtra qui iudicis personam gerere valet ab accusatoris offitio non removetur. Mulieres autem in veteri testamento populum iudicasse, quicumque librum Iudicum legerit ignorare non poterit. Non itaque ab accusatione removeri possunt quas etiam iudicis personam frequenter gessisse constat, nec ulla serie divinarum scripturarum ab accusatione prohibentur. (§ 2) His ita respondetur: In veteri lege multa permittebantur, quae hodie perfectione gratie abolita sunt. Cum enim mulieribus permitteretur populum iudicare, hodie pro peccato, quod mulier induxit, ab Apostolo eis indicitur verecundari, viro subditas esse, in signum subiectionis velatum caput habere. quae ergo his omnibus viro subiecta ostenditur, cui pro alio postulare non conceditur, ad accusationem admittenda non videtur. (§ 3) Econtra, quamquam passim et indifferenter ad accusationem mulier non admittatur, sunt tamen quaedam crimina, quorum accusationem mulier subire non prohibetur. Unde in libro Codicis Imperator Diocletianus scribit, 
examinabit an tale sit crimen, cuius accusationem mulier subire non prohibetur. (C.15 q.3 c.2) Item in libro Digestorum, Paulus libro II de adulteriis. “Ex eo, quod prohibet lex Iulia de adulteriis testimonium dicere condempnatam mulierem, colligitur etiam mulieres testimonium dicendi in iudicio ius habere”. Item de accusationibus et inscriptionibus, lege 1: (§ 1) “Non est permissum mulieri publico iudicio quemquam reum facere, nisi scilicet parentum liberorum quae, et patroni et patrone, et eorum filii filie ve, nepotis neptis ve mortem exequatur”. (C.15 q.3 c.3) Paulus libro I de adulteriis. “Certis de causis concessa est mulieribus publica accusatio, veluti si mortem exequantur eorum earum quae, in quos ex lege testimonium publicorum invite non dicant”. (§ 1) Idem et in lege Cornelia testamentaria senatus statuit; sed et de testamento paterni liberti vel materni mulieribus publico iudicio dicere permissum est. (§ 2) “Pupillis ex consilio tutorum patris mortem, item pupille avi sui mortem exequi, concessum est lege testamentaria. Nam de patris quidem testamento pupillis agere divus Vespasianus permisit. Sed etsi non exhibeantur tabule, per interdictum possunt experiri”. Codice qui accusare possunt vel non, idem Augustus 
ordinaret vel eligeret, aliquid accepisse detegitur, ad instar publici criminis et lese maiestatis accusatione proposita, a gradu sacerdotis retrahatur. Nec hoc solum deinceps honore privari, sed perpetue quoque infamie dampnari decernimus, ut facinus quos par coinquinat et equat, utrosque similis pena comitetur. (C.15 q.3 d.p.c.4) ¶ Cum autem sacris canonibus accusationes omnino submoveantur, quas leges seculi non asciscunt, e diverso videntur admittende quae legibus seculi non prohibentur. Verum hoc non infertur. Quaecumque enim persone humanis legibus copulari prohibentur et divinis, non omnium copula a sacris canonibus admittitur, quorum conventio legibus imperatorem indulgetur. Filii namque duorum fratrum earum permissione iunguntur. Quamvis igitur sacris canonibus submoveantur accusationes, quas leges seculi non asciscunt, non ideo consequenter recipiuntur quascumque leges principum admittunt. (§ 1) Sed (sicut circa huius operis initium premissum est) tociens legibus inperatorum in ecclesiasticis negociis utendum est, quociens sacris canonibus obviare non inveniuntur. Unde aut specialiter sacris canonibus mulier ab accusatione lese maiestatis et symonie ostendatur prohibita, aut premissis rationibus ad huiuscemodi accusationem admittenda probatur. (§ 2) Nec quisquam distinguere querat, ad aliorum, non ad sacerdotum accusationem in hoc casu symonie mulieres esse admittendas. Cum enim generaliter legibus hoc eis permissum inveniatur, nisi quis specialiter aliqua lege hoc prohibitum ostenderit, eius distinctio locum non habebit. Verum, cum contra regulas generales quaedam crimina specialiter excepta sint, in quibus mulieri accusare permittitur, inter quae fornicatio non numeratur, patet, quod huius accusatio duppliciter infirmatur, et quia fornicationis crimen intendit, et quia, 
(C.15 q.3 c.5) REI PROFESSIO ADVERSUS QUEMLIBET ADMITTI NON DEBET. Nemini (preterquam de crimine maiestatis) de se confesso super alienum crimen credi oportet, quoniam eius atque omnis rei professio periculosa est, et admitti adversus quemlibet non debet. (C.15 q.3 d.p.c.5) ¶ Quia ergo ista de se confitetur, super alienum crimen ei credi non potest, sed contra eam sua confessio interpretanda est. (QUAESTIO 4) (C.15 q.4 d.a.c.1) ¶ Quod vero die dominico nec episcopo, nec presbitero causam ventilare aliquam liceat in Terraconensi concilio prohibetur in quo sic statutum est: (C.15 q.4 c.1) MINISTRI ECCLESIAE DIE DOMINICO CAUSAS VENTILARE NON DEBENT. Nullus episcoporum aut presbiterorum vel clericorum die dominico propositum cuiuscumque cause negocium audeat ventilare, nisi hoc tantum, ut Deo statuta solempnia peragant. Ceteris vero diebus, convenientibus personis, illa, quae iusta sunt, habent licentiam iudicandi, excepto criminali. 
vel sponte confessus, vel legitimis testibus fuerit approbatus, canonica feriatur sententia. Quod si nec sponte confitetur, nec accusatores et testes legitimi reperti fuerint, et mala fama crebrescit, non publico examine, sed coram te, et aliquantis reverentissimis presbiteris et diaconibus tue ecclesiae secreto iuramento se purificet. Et deinceps boni testimonii eum annuncia, et conpesce et conmone ecclesiae tue filios, ne sacerdotem Dei ulterius infamare presumant, timentes, quod Cam maledictus est, qui verenda patris derisit. (C.15 q.5 c.2) Item Nicolaus Salomoni Constantiensi episcopo. NON EST SPOLIANDUS PRESBITER VEL DIACONUS, NISI SPONTE CONFESSUS AUT LEGITIME CONVICTUS FUERIT. Presbiter aut diaconus, quem asseris crimina nolle publice confiteri, sed velle cum sacramento defendere se, et si tamen notum sit episcopo esse scelus ipsius perpetratum, non potest per aliquam penitenciam sacerdotali vel diaconali offitio potiri. Sed mirandum, si ipse confessus non fuerit, quomodo notum possit esse episcopo scelus ab ipso perpetratum, nisi accusatore forte ydoneo per testes ydoneos approbante. Unde si examinante episcopo causam presbiteri vel diaconi non fuerit per testium approbationem presbiter vel diaconus forte convictus, non est scelus episcopo legitime manifestum, nisi sua sponte ipsum confiteatur. Quod nisi fecerit, interim non videmus suo debere presbiterum vel diaconum offitio privari. Sola ergo spontanea confessio, et canonicus numerus, vel qualitas testium (decernentibus episcopis, et accusatore quod obiecerat conprobante) clericum privat proprio gradu. 
vim extorte fuerint, vel, ut se liberare possint, quocumque ab eis conscripte aut roborate fuerint ingenio, ad nullum eis preiudicium vel nocumentum valere censemus, neque ullam eos infamiam vel calumpniam, aut a suis sequestrationem bonis umquam, Deo auctore et sanctis apostolis eorum quae successoribus, sustinere permittimus. (§ 2) Confessio ergo in talibus non debet extorqueri, sed sponte profiteri. Pessimum enim est de suspicione aut extorta confessione quemquam iudicare, cum magis cordis inspector sit Dominus, quam operis. (§ 3) Non potest autem humano condempnari examine quem Dominus suo reservavit iudicio. Si omnia namque in hoc seculo vindicata essent, locum divina iudicia non haberent. Item: (§ 4) Est etiam hoc perlatum ad sanctam sedem (quod pudeo dicere, et non solum sacerdotali, sed etiam omni Christiano nomini est inimicum), id est quod nonnulli episcopos vel sacerdotes aut metu conpellunt, aut vi extorquent, aut fraude decipiunt, aliquas confessionis sue in alteram partem, quam debeant, litteras scribere, aut pro suarum non requisitione causarum, aut (quod deterius est) alieni erroris secte scripturas facere, et propriis manibus roborare, et coram populis recitare atque confiteri. Alios dicunt carceribus et ergastulis retrudi, ut saltem his territi insidiis Domini sacerdotes, suis faveant voluntatibus. Item: (§ 5) Confessio vero in talibus non 
(C.15 q.7 c.1) SINE CONCILII EXAMINE PRESBITER VEL DIACONUS NON DEICIATUR. Sexta actione conperimus, Fragitanum Cordubensis ecclesiae presbiterum iniuste olim a pontifice suo deiectum, et innocentem exilio condempnatum. Quem rursus ordini suo restitutum esse, id denuo adversus presumptionem vestram decrevimus, ut iuxta sanctorum Patrum sinodalem sententiam nullus vestrum sine concilii examine quemlibet presbiterum vel diaconum deiciendum putet. Nam multi sunt, qui indiscussos potestate tirannica, non auctoritate canonica dampnant. Et sicut nonnullos gratia favoris sublimant ita quosdam odio invidia quae humiliant, et levi opinionis aura condempnant quorum crimen non approbant. Episcopus enim sacerdotibus ac ministris solus honorem dare potest, solus auferre non potest. Si enim hi, qui in hoc seculo a dominis suis honorem adepti sunt libertatis, in servitutis nexum non revolvuntur, nisi publice apud pretores tribunali foro accusati fuerint, quanto magis hii, qui divinis altaribus consecrati honore ecclesiastico decorantur? Qui profecto nec ab uno dampnari, nec uno iudicante poterunt honoris sui privilegio exui, sed, presentati sinodali iudicio, quod omnino de illis canon preceperit oportet diffiniri. (C.15 q.7 c. 2) Item Gregorius Iohanni episcopo Panormitano. CAUSAS CLERICORUM EPISCOPUS NON NISI CUM SENIORIBUS ECCLESIAE AUDIAT. Si quid igitur de quocumque clerico ad aures tuas pervenerit, quod te iuste possit offendere, facile non credas, nec te ad vindictam res accendat incognita, sed presentibus ecclesiae tue senioribus diligenter est perscrutanda veritas, et tunc, si qualitas rei poposcerit, canonica districtio culpam feriat delinquentis. 
Universi episcopi dixerunt: Contundi debet contumacia et superbia in omnibus frangi. Cause vero pro personis ab his statuto numero audiantur. (C.15 q.7 c.4) Item ex concilio Cartaginensi II DE EODEM. Felix episcopus Selemselitanus dixit: Etiam hoc adicio secundum statuta veterum conciliorum, ut, si quis episcopus (quod non optamus) fieri reatum aliquem incurrerit, et si fuerit ei nimia necessitas non posse plurimos congregare episcopos, ne in crimine maneat, a duodecim episcopis audiatur, et a sex presbiter, et a tribus diaconus, cum proprio suo episcopo. (C.15 q.7 c.5) Item ex concilio Cartaginensi III DE EODEM. Si autem presbiteri vel diaconi fuerint accusati, adiuncto sibi ex vicinis locis proprius episcopus legitimo numero collegarum, quos ab eodem accusati petierint, id est una se cum in presbiteri nomine sex, in diaconi tres qui ipsorum causas discutiant eadem dierum et dilatione, et a communione remotionum, et discussione causarum, inter accusatores et eos, qui accusantur, forma servata. Reliquorum vero clericorum causas etiam solus episcopus loci agnoscat et finiat. (C.15 q.7 d.p.c.5) ¶ Solus autem ad exclusionem 
(C.15 q.8 c.1) PRESBITER, QUI CONFITETUR, SE ANTE ORDINATIONEM CORPORALITER LAPSUM, POSTEA NON OFFERAT. Qui admiserit corporale peccatum, et hic postea presbiter ordinatus est, si confessus fuerit quod ante ordinationem suam peccaverit, non quidem offerat, maneat autem in aliis offitiis propter eius studii utilitatem. Cetera vero, peccata censuerunt plurimi etiam ordinatione privari. Quod si de his non fuerit confessus, nec aliquibus potest manifeste convinci, huic ipsi potestas de se est conmittenda. Similiter et diaconus, si in eodem culpe genere fuerit involutus, sese a ministerio cohibebit. (C.15 q.8 c.2) Item ex concilio Ylerdensi. DESERVIENTES ALTARIO SI CARNIS FRAGILITATE DELIQUERINT, EPISCOPI ARBITRIO SUBIACEBUNT. Hii, qui altario Dei deserviunt, si subito in flenda fragilitate carnis corruerint, et Deo respiciente digne penituerint, ita ut mortificato corpore cordis contriti Deo sacrificium offerant, maneat in potestate pontificis vel veraciter afflictos non diu suspendere, vel desidiosos prolixiore tempore ab ecclesiae corpore segregare; ita tamen, ut sic offitiorum suorum loca recipiant, ne possint ad altiora offitia ulterius promoveri. Quod si iterato velut canes ad vomitum reversi fuerint, non solum dignitate offitii careant, sed etiam sanctam communionem, nisi in exitu, non percipiant. (C.15 q.8 c.3) Item ex concilio Tolletano IX EX MINISTRIS ECCLESIAE GENITI IN SERVITUTEM EIUSDEM DEVOCENTUR. Cum multe super innocentiam ordinis clericorum hactenus emanaverint sententie Patrum, et nullatenus ipsorum formari quiverit correctio morum, usque adeo 
accipiet, sed etiam in servitute eius ecclesiae, de cuius sacerdotis vel ministri ignominia nati sunt, iure perhenni manebunt. (C.15 q.8 c.4) Item ex concilio Martini papae. QUI CONFITETUR SE ANTE ORDINATIONEM PECCASSE NON SACRIFICET; CONVICTUS AUTEM DEPONATUR. Si quis presbiter ante ordinationem peccaverit non offerat, sed tantum pro religione nomen presbiteri portet. Si autem non ipse confessus fuerit, sed ab alio publice convictus, nec hoc ipsum habeat ut nomen presbiteri portet. Similiter et de diaconibus observandum est, ut, si ipsi confessi fuerint, ordinem subdiaconi accipiant. (C.15 q.8 c.5) Item Nicolaus ad consulta Bulgarorum. DE MANU SACERDOTIS, QUI AB ECCLESIA TOLLERATUR, LICITE SACRAMENTA SUMUNTUR. Sciscitantibus vobis, si a sacerdote, qui fuerit conprehensus in adulterio, sive de hoc sola fama respersus est, debeatis communionem suscipere, necne? respondemus: Non potest aliquis, quantumcumque pollutus sit, sacramenta divina polluere, quae purgatoria cunctarum contagionum existunt. Qualiscumque enim sacerdos sit, quae sancta sunt coinquinari non possunt. Idcirco ab eo, usquequo episcoporum iudicio reprobetur, communio percipienda est, quoniam mali bona ministrando se tantummodo ledunt, et cerea fax accensa 
(CAUSA 16) (C.16 d. init) ¶ Quidam abbas habebat parrochitanam ecclesiam; instituit ibi monachum, ut officium populo celebraret. Possedit eam per xl annos sine aliqua interpellatione. Tandem querela adversus abbatem movetur a clericis baptismalis ecclesiae, in cuius diocesi parrochitana illa ecclesia consistebat. Hic primum queritur, utrum liceat monachis officia populis celebrare, penitentiam dare et baptizare? Secundo, si contigerit eos capellam habere episcopali beneficio, an ab eis sint instituende, an ab episcopis? Tertio, an iura ecclesiae prescriptione tollatur? Quarto, si ecclesia adversus ecclesiam prescribat, an etiam monasterium adversus ecclesiam prescribere possit? Quinto, si capellam in suo territorio edificatam iure territorii sibi vendicare valeat? Sexto, si archipresbiter vel episcopus sua auctoritate, non iudiciaria sententia, capellam illam inrepserit, an cadat a causa, ut ecclesia, cui presidet, non ultra habeat ius reposcendi quod suus pastor illicite usurpavit? Septimo queritur, si laici capellam illam tenebant, ut quibusdam moris est, et in manibus abbatis eam refutaverunt et ordinandam tradiderint, an consensu episcopi et clericorum abbas possit eam tenere? (QUAESTIO 1) (C.16 q.1 d.a.c.1) ¶ Quod monachi officia populis celebrare non possint, multis auctoritatibus probatur, quarum prima est illa sanctae Nicene Sinodi, qua dicitur: (C.16 q.1 c.1) MONACHORUM CONVERSATIO AB OMNIBUS DEBET ESSE DISCRETA. Placuit omnibus residentibus in sancta Nicena sinodo, ut monachorum conversatio et vita secundum 
MONASTERII DISTRICTIONEM ET ECCLESIASTICUM MINISTERIUM QUILIBET TENERE SIMUL NON POSSINT. Nemo potest ecclesiasticis obsequiis deservire et in monachica regula ordinate persistere, ut ipse districtionem monasterii teneat, qui cotidie in ministerio ecclesiastico cogitur permanere. (C.16 q.1 c.3) Item Innocentius . MONACHI, QUI AD CLERICATUM PROMOVENTUR, A PRIORI PROPOSITO DISCEDERE NON DEBENT. De monachis, qui diu morantes in monasteriis si postea ad clericatus ordines pervenerint, statuimus non debere eos a priori proposito discedere. (C.16 q.1 d.p.c.3) ¶ Si ergo, sicut Innocentius diffinit, a suo proposito eis discedere non licet, et sicut Gregorius testatur in monastica regula devote persistere et ecclesiasticis obsequiis simul deservire non possunt, patet quod parrochitanis ecclesiis monachi prefici non possunt. (C.16 q.1 c.4) Item Ieronimus ad Riparium et Desiderium. MONACHUS NON HABET OFFICIUM DOCENTIS SED PLANGENTIS. Monachus non doctoris sed plangentis habet officium, qui vel se vel mundum lugeat et Domini pavidus prestoletur adventum. 
(C.16 q.1 c.7) Idem ad Rusticum. NON LICET ALIQUID MONACHIS AGERE PRESBITERORUM CONSILIO. Ecclesia habet senatum cetum presbiterorum, sine quorum consilio nichil monachis agere licet. Roboam filius Salomonis ideo perdidit regnum, quia audire noluit presbiteros suos. Senatum quoque Romani habebant quorum consilio cuncta agebant et nos habemus senatum nostrum cetum presbiterorum. (C.16 q.1 c.8) Item Eugenius papa. SECUNDUM ETHIMOLOGIAM NOMINIS, SOLITARIAM VITAM MONACHUS DUCAT. Placuit communi nostro concilio, ut nullus monachorum pro lucro terreno de monasterio exire nefandissimo ausu presumant, neque penitentiam dare neque filium de baptismo accipere neque baptizare neque infirmum visitare neque mortuum sepelire neque ad ecclesiam secularem transire neque qualibuscumque negotiis sese implicare. Sit contentus suo claustro, quia sicut piscis sine aqua caret vita, ita sine monasterio monachus. Sedeat itaque solitaries, et taceat, quia mundo mortuus est, Deo autem vivit. Agnoscat nomen suum, monos enim grece, latine unus, achos enim grece, latine tristis. Unde dicitur monachus, id est unus tristis. Sedeat igitur tristis et officio suo vacet. (C.16 q.1 c.11) Item Alexander Secundus. MONACHI INTRA CLAUSTRUM MORANTES CLERICORUM OFFICIA EXTERIUS NON ADMINISTRENT. Iuxta tenorem Calcedonensis optimi concilii monachis quamvis religiosis ad normam Sancti Benedicti intra claustrum morari precipimus. Vicos , castella, civitates 
esse subiectos et quieti operam dare atque observare ieiunia et orationes in locis in quibus semel se Deo devoverint permanentes, et neque communicare ecclesiasticas neque seculares aliquas attrectare actiones relinquentes propria monasteria, nisi forte iubeantur propter urgentes necessitates ab ipsius civitatis episcopo. Convenit vero civitatis episcopo curam et sollicitudinem necessariam monasteriis exhibere. (C.16 q.1 d.p.c.12) ¶ His ita respondetur: Auctoritas illa Nicene synodi prohibet monachos de monasteriis exire et per capellas sepulturas celebrare mortuorum, confluere videlicet more clericorum ad cuiuslibet exsequias celebrandas. Ceterum, si apud monasterium aliquis semetipsum tumulari voluerit, non est prohibendus. (C.16 q.1 c.13) Unde Gregorius scribit Iohanni episcopo de Urbe Vetere: MISSE CELEBRARI, MORTUI SEPELIRI IN MONASTERIO NON PROHIBEANTUR. Agapitus, abbas monasterii sancti Georgii, insinuavit nobis plurima se a vestra sanctitate gravamina sustinere quod in eodem monasterio missas prohibeas celebrari, mortuos etiam interdicas sepeliri. A qua inhumanitate vos hortamur suspendi, et sepeliri mortuos ibidem missas celebrari, nulla ulterius habita contradictione permittas. 
SUPRA LEGITUR IN CAUSA EORUM, QUI DE DIOCESI AD DIOCESIM TRANSIERUNT. (C.16 q.1 d.p.c.16) ¶ Ecce his auctoritatibus patet quod si quis apud monasterium sepulturam sibi eligere voluerit, libere a monachis potest sepeliri. Unde liquido colligitur, prohibitionem illam Nicene synodi propter improbitatem circumuagantium factam esse. (C.16 q.1 c.17) Unde in concilio Calcedonensi dicitur: MONACHI, QUI SINE LICENTIA EPISCOPI VAGANTUR, AD PROPRIA LOCA REDIRE COGANTUR. Quidam monachi nichil habentes sibi iniunctum a proprio episcopo, interdum vero etiam illi, qui ab eo fuerant excommunicati, veniunt ad civitatem Constantinopolitanam, et in ea perturbationes tranquillitati ecclesiastice inferunt, et diversorum domos corrumpunt. Statuit igitur hec sancta synodus, hos primum commoneri, ut exeant de regia civitate; demum eos invitos deici ac per defensorem conpelli, ut ad loca sua perveniant. (C.16 q.1 c.19) Item Leo papa. NULLUS MONACHUS PRETER DOMINI SACERDOTES AUDEAT PREDICARE. Adiciemus etiam illud quod nobis propter improbitatem quorumdam monachorum religionis vestre verbo mandastis per vicarios nostros, hoc specialiter statuentes, ut preter Domini sacerdotes nullus audeat predicare, sive monachus sive laicus ille sit, qui cuiuslibet scientie nomine glorietur. (C.16 q.1 d.p.c.19) ¶Ecce in hoc capitulo et vitium est expressum, et generali constitutione vacuatum. Quod vero penitentiam dare prohibentur, inde est, quia nulli 
causarum, nisi ab episcopo conmoniti fuerint nec secularibus causis occupentur, ut resideant cognitores dirimendarum litium. (C.16 q.1 c.20) Unde Pelagius scribit Antonine patricie et Decie: MONACHUS DEFENSOR FIERI NON DEBET. De presentium portitore quod defensor factus non est, nulla vobis animi molestia sit, quia satis valde amarissimum habeo de isto proposito ad illud officium homines deduci, in quos nullomodo quae a monachis Deo promissa sunt valeant adimpleri. Omnimoda enim est illius habitus et istius officii diversitas. Illic enim quies, oratio, labor manuum: at hic causarum conditio, conventiones, actus, publica litigia, et quaecumque vel ecclesiastica instituta vel supplicantium necessitas poscit. Faciat autem Deus, ut tales sint, qui vel a vobis in isto habitu nutriuntur vel in monasteriis crescunt, ut provecta etate et probata vita non ad litigiorum officia, set ad sacerdotium valeant promoveri. (C.16 q.1 d.p.c.20) ¶ Gelasius tamen, sicut in tractatu de promotionibus clericorum, invenitur in capitulo illo: ‘Monachus novicius etc.,’ permittit illos ex dispensatione defensores fieri. Quod vero sacerdotalium officiorum potestatem habeant, testatur Ambrosius, dicens: (C.16 q.1 c.21) CLERICORUM OFFICIA CELEBRARE 
minoratione et dilatione, ut in quanto melius possit iuxta possibiltatem quando necessitas extiterit, ad opera ecclesiastica et ipsam ecclesia restaurandam adiutorium faciat. (C.16 q.1 c.23) Item Gregorius. DE EODEM. Moderamine apostolice auctoritatis decernimus, ut monachi, si presbiterii honore dedicati sunt, cum ligandi solvendique potestate decimarum, primitiarum, oblationum, donationum, quae fiunt pro vivis et defunctis, iuxta portionem canonum ad suam proximorumque utilitatem merito perfectionis iustitie non minus quam ceteri sacerdotes laudabiliter sibi vendicent. (C.16 q.1 c.24) Idem. CLERICORUM OFFICIA MONACHI PRESBITERI LIBERE ADMINISTRENT. Ex auctoritate huius decreti, quod apostolico moderamine et pietatis officio a nobis est constitutum, sacerdotibus monachis apostolorum figuram tenentibus liceat predicare, baptizare, communionem dare, pro peccatoribus orare, penitentiam imponere atque peccata solvere. (C.16 q.1 c.25) Item ex decreto Bonifatii papa. MONACHI PRESBITERII HONORE DECORATI POTESTATEM HABENT LIGANDI ET SOLVENDI. Sunt nonnulli nullo dogmate fulti, audacissime quidem, zelo magis amaritudinis quam dilectionis inflammati, asserentes monachos, quia mundo mortui sunt et Deo vivunt, sacerdotalis officii potentia indignos, neque penitentiam, neque Christianitatem largiri, neque absolvere posse per sacerdotalis officii divinitus sibi 
digne administrari, si eos digne contigerit hoc ministerio sublimari. Decertantes igitur monachice professionis prebiteros sacerdotalis potentie arcere officio, omnimodo precipimus, ut ab huiuscemodi ausibus reprimantur in posterum, quia quanto quisquis est celsior tanto et illis erit potentior. (C.16 q.1 d.p.c.25) ¶ His omnibus auctoritatibus perspicue monstratur monachos posse penitentiam dare, baptizare, et cetera sacerdotalia officia licite administrare. Quod vero populi electione et episcoporum institutione et abbatis consensu potestatem suam exequi valeant, Ieronimi, Gelasii, et Gregorii auctoritate probatur. (C.16 q.1 c.26) Ait enim Ieronimus ad Rusticum monachum: DIGNE IN MONASTERIO VIVENS AD CLERICATUM POPULI ELECTIONE POTERIT PROMOVERI. Sic vive in monasterio ut clericus esse merearis. Multo tempore disce quae postmodum doceas et inter bonos sectare semper meliores. Quod si populis vel episcopus te in clericum elegerit, age ea, quae clerici sunt. (C.16 q.1 c.28) Item Gelasius papa. IN LOCO, QUO ABBAS IUDICAVERIT, MONACHUS ELIGATUR, ET AB EPISCOPO SACERDOS ORDINETUR. Si quis monachus fuerit qui venerabilis vite merito 
consecrari. Quod subito fieri nos prorogata observantia non acquievimus. Ideoque dilectio tua his acceptis sabbato veniente faciat eum diaconum et, si Deus voluerit et vixerimus, mediana ebdomada presbiterum faciemus, quatenus superveniente Pascali festivitate sacra misteria in memorata basilica a persona competenti valeant adimpleri. (C.16 q.1 c.32) Item Gregorius in Registro. QUI DE CLERICO MONACHUS EFFICITUR PROPRIO EPISCOPO ORDINANTE POTERIT ELIGI ET CONSECRARI. Si quos a clericatu in monachicam conversationem venire contigerit, si talis vite monachus fuerit, ut episcopus, cui ante militaverat, eum dignum sacerdotio prevideat, in loco quo iudicaverit eligi poterit et ordinari. (C.16 q.1 c.33) Item ex concilio Agathensi. SINE TESTIMONIO ABBATIS AD CLERICATUS OFFICIUM MONACHI NON ELIGANTUR. Monachi vagantes ad officium clericatus, nisi eis testimonium abbas suus dederit, nec in parrochiis nec in civitatibus ordinentur. (C.16 q.1 c.34) Item ex concilio Ilerdensi. CUM ABBATIS VOLUNTATE ORDINENTUR, QUOS PRO UTILITATE ECCLESIAE EPISCOPUS ORDINARE VOLUERIT. Cum pro utilitate ecclesiae aliquos monachorum in clericatus officio episcopus probaverit promovendos, cum abbatis voluntate debent ordinari. Ea vero quae in iure monasterii de facultatibus offeruntur, in nulla diocesiana lege ab episcopis contingantur. (C.16 q.1 d.p.c.36) ¶ His omnibus auctoritatibus monstratur quod monachi qui a populo sunt electi et ab episcopo cum consensu sui abbatis sunt ordinati, legitime 
PRO ABBATIS VEL MONACHI PROMOTIONE MONASTERIA NULLOMODO GRAVENTUR. Ne pro cuiuslibet monachi aut abbatis promotione onus aliquod fortasse monasteria sustineant, studendum nobis est ut si quispiam monachorum ex quocumque monasterio ad clericatus officium vel sacrum ordinem accesserit, non ibi aliquam ulterius habeat potestatem. (C.16 q.1 c.38) Idem Maximiano Siracusano episcopo. QUI ECCLESIIS QUOQUO MODO MILITANT MONASTERIORUM ABBATES ESSE NON POSSUNT. Presbiteros, diaconos, ceterosque cuiuslibet ordinis qui ecclesiis quoquomodo militant, abbates per monasteria esse non permittas, set aut omissa clericatus militia monachicis promoveantur ordinibus aut, si in abbatis loco permanere decreverint, clericatus nullatenus permittantur habere militiam. Satis enim incongruum est, si cum unum ex his pro sui magnitudine diligenter quis non possit explere, ad utrumque videatur idoneus. (C.16 q.1 d.p.c.39) ¶ Hac superiori auctoritate non prohibentur abbates sacerdotes fieri, cum beatus Benedictus iubeat abbatem fratribus egredientibus et regredientibus benedictionem dare, quod non nisi sacerdotum est. Lectionem quoque evangelii similiter abbati ad legendum tribuit quam subsequenti oratione legere similiter sacerdotalis officii est. Sed tales 
convenit cuique ex eo, quod monachus est: aliud ex eo, quod clericus. Ex eo, quod monachus est, sua et aliorum peccata deflendi habet officium: ex eo, quod clericus, docendi et pascendi populum. Monachus autem usque ad tempus Eusebii, Zosimi et Siricii, monachos simpliciter et non clericos fuisse, ecclesiastica testatur historia. Idem etiam Ieronimus refert monachos Scithi convenisse in unum, ut sacerdotem sibi invenirent qui eis missarum sollempnia celebraret. (C.16 q.1 c.40) Item Leo Augustus. OMNES CLERICI VEL MONACHI TUTELE IMMUNITATEM HABERE DEBENT. Generaliter sanccimus omnes viros reverentissimos episcopos, nec non presbiteros seu diaconos et subdiaconos, precipue monachos, licet non sint clerici, immunitatem ipso iure omnis habere tutele sive legitime sive testamentarie sive dative et non solum tutele esse eos expertes, sed etiam cure, non solum pupillorum et adultorum, sed furiosi, et muti, et surdi, et aliarum personarum, quibus tutores vel curatores a veteribus legibus dantur. Eos tamen clericos et monachos huiusmodi habere beneficium sancimus, qui ad sacro sanctas ecclesias vel monasteria permanent, non devagantes, neque circa divina misteria desides, cum propter hoc ipsum beneficium eis indulgemus, ut aliis omnibus derelictis, Dei omnipotentis inhereant ministeriis. Et hoc non solum in veteri Roma vel in hac regia civitate, sed in omni terra, ubicumque Christanorum colitur nomen, obtinere sancimus. (C.16 q.1 d.p.c.40) ¶ Ostendit ergo Ieronimus quod simpliciter monachis nichil liceat agere sine consilio presbiterorum nec officium docendi sibi assumere liceat sine auctoritate clericorum, nisi forte divina gratia intus 
Philipenses: ‘quicumque imperfecti sumus, hoc sentiamus,’ se ipsum imperfectis connumerans. Ecce, sufficienter monstratum est quod monachis presbiterii honore decoratis, a populo electi, ab episcopo institutis, eadem liceant, quae et aliis sacerdotibus. Probatur hoc etiam ex similitudine consecrationis. Non enim in consecratione eorum aliud dicitur et aliud in consecratione aliorum. Utrique enim incommune a Domino benedictionem infundi episcopus obnixe deposcit. Et dum consecrate, cunctis sacerdotibus singillatim dicit: ‘consecrantur et sanctificentur, Domine, manus iste, ut quicquid consecraverint consecratum sit, et quaecumque benedixerint benedicta sint.’ Ecce communis est benedictio. Unde igitur divortium? Sicut ergo in benedictione utrique communem nanciscuntur potestatem, ita in institutione communiter assecuntur potestatis exsecutionem. De his vero qui intra monasterii castra consistunt, quibus populus ad regendum non conmittitur, queritur utrum decimas debeant dare vel recipere? In quibus hec discretio servanda est, ut de agris et vineis, quae ad proprium stipendium coluntur, decimas sibi retineant. Si enim decime a populo filiis Levi reddabantur pro ministerio, quo Domino deserviebant in tabernaculo, offerendo sacrificia et holocausta pro populo, patet quod monachi de propriis prediis non magis quam alii sacerdotes decimas solvere coguntur. Sed dicitur predia monachorum sive pretio sint empta sive pro salute 
baptismalibus ecclesiis sive quibuslibet aliis primicias et decimas persolvebant, ille autem ecclesiae suo iure privari non possunt. (C.16 q.1 c.42) Unde in Magotiensi concilio statutum invenitur: QUI RES SUAS ALICUI DELEGAVERIT, DECIMATIONUM PROVENTUM PRIORI ECCLESIAE AUFERRE NON POTERIT. Si quis laicus vel clericus seu utriusque sexus persone proprietatis sue loca vel res alicubi dare delegaverit decimationum proventum priori ecclesiae legitime assignatum inde abstrahere nullam habeat potestatem. Quod si facere temptaverit, talis traditio irrita prorsus ducatur, et ipse ad tempus emendationem ecclesiastica coerceatur censura. (C.16 q.1 c.43) Item ex concilio Cabillonensi. ANTIQUIORES ECCLESIAE NEC DECIMIS NEC ULLA POSSESSIONE PRIVENTUR. Ecclesiae antiquitus constitute nec decimis nec ulla possessione priventur, ita ut novis oratoriis tribuantur. (C.16 q.1 c.44) Item ex concilio Guarmatiensi. ANTIQUIORES ECCLESIAE PROPTER NOVAS SUAM IUSTITIAM NON PERDANT. Quicumque voluerit in sua proprietate ecclesiam edificare et consensum et propriam voluntatem episcopi habuerit, in cuius parrochia est, licitum sit. Verumtamen providendum est episcopo, ut alie ecclesiae antiquiores propter novas suam iustitiam aut decimam non perdant, sed semper ad antiquiores ecclesias persolvantur. (C.16 q.1 d.p.c.44) ¶ Decimas autem baptismalibus ecclesiis persolvendas. (C.16 q.1 c.45) Leo quartus affirmat dicens: 
(C.16 q.1 d.p.c.45) ¶ Si ergo nulli licet decimationum proventum a priori ecclesia, cui assignatus fuerat; abstrahere; si ius antiquioris ecclesiae novis tribuendum non est; si decime tantummodo baptismalibus ecclesiis dande sunt: patet quod monachi ex propriis prediis decimas dare coguntur. Sed auctoritas illa Magotiensis concilii de venditore vel donatore loquitur, diffiniens quod ille qui vendit aut donat non potest proventum decimationum illi ecclesiae detrahere cui propriis fuerat legitime assignatus. Monachi autem decimas et primitias non auctoritate vendentis aut donantis, sed auctoritate eiusdem concilii et Pascalis papa detinent, a quibus diffinitum est, ut monachi de propriis prediis decimas non solvant. (C.16 q.1 c.46) Sic enim in Magotiensi concilio statutum est: DE PROPRIIS PREDIIS ABBATES ET EPISCOPI DECIMAS NON PERSOLVANT. Questi sunt preterea quidam fratres, quod essent aliqui episcopi et abbates, qui decimas non sinerent dari ad ecclesiam ubi illorum coloni missam audiunt. Proinde decrevit sacer iste conventus, ut episcopi et abbates de agris et vineis quae ad suum et fratrum stipendium habent ad ecclesias suas deferri faciant, familie vero ibi dent decimas suas ubi eorum infantes baptizantur et ubi per totum anni circulum missas audiunt. 
nec peccatis facientibus tanta multitudo populi est, ut sicut olim fuit duos habere debeant sacerdotes. Quia igitur Cumani castri sacerdos cursum vite huius explevit, utrasque nos ecclesias presentis auctoritatis pagina unisse tibique commissise cognoscas, utrarumque etiam ecclesiarum scito te esse proprium pontificem. Et ideo quaecumque vel de earum patrimonio vel cleri ordinatione promotioneve iuxta canonum statuta visa fuerint ordinare atque disponere, habebis ut proprius revera sacerdos liberam ex nostre auctoritatis consensu atque permissione licentiam. Vbi vero conmodius ac utilius esse perspexeris, habitato, ita sane, ut alteram ecclesiam cui corporaliter presens non es, sollicita providentique cura disponsas, quatinus illic divina misteria sollempniter Domino prestante peragantur. (C.16 q.1 c.50) Item ex concilio Cartaginensi II NON HABEANT EPISCOPUM DIOCESES, QUAE NUMQUAM HABUERUNT. Felix episcopus Selensilitanus dixit: etiam si hoc placet sanctitati vestre insinuo, ut dioceses quae numquam episcopos habuerunt, non habeant, vel illa diocesis quae aliquando habuit, habeat proprium. Secundum autem hanc prosecutionem sanctitatis vestre est estimare quid fieri debeat. Ab universis dictum est: placet, placet. (C.16 q.1 c.51) Ex Africano concilio III NISI CUM VOLUNTATE EPISCOPI DIOCESES, QUAE AB EIS RETINENTUR, NON ACCIPIAT PROPRIOS EPISCOPOS. Multis conciliis hoc statutum est a cetu sacerdotali ut plebes quae in diocesibus ab episcopis retinentur, quae episcopos numquam habuerunt, non nisi cum voluntate eius episcopi a quo tenentur, proprios accipiunt rectores, id est episcopos. 
ordinare episcopos, pia tamen contemplatione, ut non vilescat dignitas episcopatus. (C.16 q.1 d.p.c.53) ¶ Sicut duos episcopatus supradicto modo in unum possunt redigi et unus in duobus valet dividi, sic episcopus etiam de baptismalibus et parrochitanis ecclesiis facere potest cum consensu suorum clericorum. Quod cum factum fuerit illa pars populi quae novis ecclesiis supponitur, a iure prioris ecclesiae absolvatur. Hoc nisi fieri posset multitudo ecclesiarum ad paucitatem redigeretur. Ius ergo ecclesiarum ita interpretandum est, ut nisi episcopo disponente aliis ecclesiis fuit assignatum, in nullo priorum reddituum diminutionem patiantur. (C.16 q.1 d.p.c.54) ¶ Ius ergo ecclesiarum ita interpretandum est, ut, nisi episcopo disponente aliis ecclesiis fuerit assignatum, in nullo priorum reddituum diminutionem patiantur. (C.16 q.1 c.55) Unde Anastasius papa: COMMUNIONE PRIVETUR QUI DECIMAS VEL OBLATIONES EXTRA EPISCOPI CONSCIENTIAM TENERE VOLUERIT. Statuimus ut si quis oblationes ecclesiae vel decimas, quas populus dare debet, contenderit vel extra baptismalem ecclesiam dare voluerit preter conscientiam episcopi, vel eius cui huiuscemodi officia conmissa sunt, 
vel propriis basilicis vel aliis ecclesiis pro suo libitu tribuunt, quod omnimodis divine legi et sacris canonibus constat esse contrarium. Unde vestram potestatem ut eos corrigatis expetimus. (C.16 q.1 d.p.c.56) ¶ Cum autem reprehenduntur, quia contempta episcopi dispositione hoc faciunt, intelligitur quod, si episcopo disponente hoc fecerint, in reprehensibiles inveniantur. (C.16 q.1 c.57) Item Simachus episcopus ecclesiae catholice urbis Rome dixit: ANATHEMA SIT QUI PRETER EPISCOPI CONSCIENTIAM DECIMAS VEL OBLATIONES DISPENSARE VOLUERIT. In canonibus, in Gangrensi ecclesia apostolica auctoritate conditis, de fructuum oblationibus, quae ministris ecclesiae debentur, et de his quae in usus pauperum conferuntur, scriptum habetur: ‘Si quis oblationes ecclesiae accipere vel dare voluerit preter episcopi conscientiam, vel eius, cui huiuscemodi sunt officia conmissa, nec cum eius voluerit agere concilio, anathema sit.’ Et iterum in eodem concilio Gangrensi: ‘Si quis oblata Deo dederit vel acceperit preter episcopum, vel eius consensum qui ab eo constitutus est ad dispensandam misericordiam pauperibus, et qui dat, et qui accipit, anathema sit.’ Valde ergo iniquum et ingens sacrilegium est, quaecumque vel pro remedio peccatorum vel pro salute aut requie animarum suarum unusquisque venerabili ecclesiae contulerit aut certe reliquerit, ab his, a quibus maxime servari convenit, id est Christianis et Deum timentibus hominibus, et super omnia a principibus et primis regionum in aliud transferri vel converti. Et infra: Generaliter vero quicumque res ecclesiae confiscare aut conpetere vel pervadere periculosa sua infestatione 
sacerdotali admonitione non corriguntur, dicente Domino: ‘Auferte malum ex vobis.’ Universa sinodas surgens acclamavit. Ut ita fiant rogamus. Dictum est octies. Exaudi Christe, Simacho papa vita. Dictum est duodecies. (C.16 q.1 d.p.c.59) ¶ Cum ergo preter conscientiam episcopi vel eius, cui huiuscemodi officia conmissa sunt, quilibet prohibetur oblationes ecclesiae distribuere, liquido apparet quod cum episcopi consensu quibuslibet ecclesiis possint distribui. Huic interpretationi videtur contraire auctoritas illa Tolletani Concilii. (C.16 q.1 c.60) NICHIL DE IURE SUE DIOCESIS PRESUMANT AUFERRE. Constitutum est a presenti concilii episcopos dioceses suas ita regere, ut nichil ex earum iure presumant auferre. (C.16 q.1 c.61) Item Simachus papa. POSSESSIONES ECCLESIAE DERELICTAS NULLI SIT ALIENANDI LICENTIA. Possessiones, quas unusquisque ecclesiae proprio dedit aut reliquit arbitrio, alienare quibuslibet titulis atque distractionibus, vel sub quocumque argumento non patimur, nisi forte aut clericis bonorum meritis aut monasteriis religionis intuitu aut certe peregrinis, si necessitas largiri suaserit; sic tamen ut hec ipsa non perpetuo, sed temporaliter perfruantur. 
conmisse a se maxime alacriter atque in necessitatibus adiuventur, non illicitis exactionibus opprimantur, quia Dominus pascere et docere nos docuit et omnibus ministrare non terrenis lucris et avariciis delectari. (C.16 q.1 c.63) Item Gregorius Leoni episcopo Catheniensi. DE REDITIBUS ECCLESIAE QUARTA PARS EST CLERICIS DISTRIBUENDA. Ad hoc locorum gradus rationis ordo distinxit et iudicia esse constituit, ut nec populo prepositi in opprimendos se frustra valeant occupare subiectos, nec subiectis iterum contra suos prepositos effrenata sit resultandi licentia. Volumus ergo ut quicquid ecclesiae tue ex redditu vel quolibet alio titulo fortassis accesserit, quartam exinde portionem sine diminutione aliqua debeas segregare atque eam secundum Domini timorem presbiteris, diaconibus ac clero, ut tibi visum fuerit discrete dividere. (C.16 q.1 c.64) Item ex VII Sinodo. EPISCOPI TURPIS LUCRI GRATIA NICHIL A MONACHIS VEL CLERICIS SUIS EXIGERE DEBENT. Predicator ecclesiae Paulus divinus apostolus ac si canonem ponens Ephesiorum presbiteris, immo vero et omni sacrate multitudini ac plenitudini, ita fiducialiter perhibuit: ‘Argentum et aurum aut vestem nullius concupivi. Omnia ostendi vobis, quoniam sic laborantes oportet suscipere infirmos, beatius existimans dare quam accipere.’ Propter quod et nos docti ab eo diffinimus, nullatenus episcopum turpis lucri gratia excogitare ad excusandas excusationes in peccatis expetere aurum vel argentum aut aliam speciem a presbiteris vel clericis vel monachis qui sub ipso sunt. Ait enim Apostolus: ‘non 
perfruantur,’ ad personales tantum possesiones, clericorum videlicet et pauperum, non ad monasteriales referendum est. Quam vero sit grave apud Deum decimas et oblationes ac primitias sacerdotibus non solvere, auctoritate Ieronimus et Augustini apparet. (C.16 q.1 c.65) Ait namque Ieronimus super Malachiam: REUS APUD DEUM HABETUR QUI SACERDOTIBUS DECIMAS NON SOLVERIT. ‘Revertimini ad me, et revertar ad vos, dicit Dominus exercituum; et dixistis, in quo revertemur? Si affligeret homo Deum, quia vos configitisme, et dixistis, in quo configimus te? in decimis et in primitiis. Et in penuria vos maledicti estis, et me vos configitis tota gens.’ Nunc sequamur ordinem prophete: ‘Quia michi non reddidistis decimas et primitias, idcirco infame et penuria maledicti estis et me vos supplantastis, sive fraudastis. Ecce annus expletus est et nichil in meos thesauros, sed in vestra horrea conportastis et pro decimis et primitivis, quae parva erant, ut a vobis darentur, ubertatem possessionum vestrarum et omnem fruguum habundantiam perdidistis. Vt autem sciatis, me hoc irascente perfectum, quia fraudastis me parte mea, hortor vos atque commoneo, ut inferatis decimas in horrea, hoc est in thesauros templi, et habeant sacerdotes atque levite, qui michi ministrant, 
gratias, sed scientiam vendicaverit in penuria maledicetur. Quod si intelligens largitorem Deum et his agens gratias per quos a Deo eruditus est, humiliaverit se, et in horreum Dei intulerit cibos, hoc est scripture alimenta in ecclesia populis ministraverit, statim aperientur super eum cataracte celi et effundetur pluvia spiritualis, et mandabit nubibus suis ut pluant super eum imbrem et habundantia rerum omnium perfruetur.’ (C.16 q.1 c.66) Item Augustinus. DECIME SACERDOTIBUS SUNT REDDENDE. Decime tributa sunt egentium animarum. Quod si decimam dederis, non solum habundantiam fructuum recipies, sed etiam sanitatem corporis consequeris. Non igitur Dominus Deus premium postulat, sed honorem. Deus enim noster qui dignatus est totum donare decimam a nobis dignatus est recipere, non sibi sed nobis sine dubio profuturam. Sed si tardius dare peccatum est, quanto magis peius est peccatum non dedisse? De militia, de negotio et de artificio redde decimas. Cum enim decimas dando et terrena et celestia premia possis promereri per avaritiam duplicem benedictionem fraudas? Hec est enim Domini iustissima Domini consuetudo, ut si tu illi decimam non dederis, tu ad decimam revoceris. Dabis impio militi quod non vis dare sacerdoti. Benefacere Deus semper paratus est, sed hominum malitia prohibetur. Decime etenim ex debito requiruntur et qui eas dare noluerint res alienas invadunt. Et quanti pauperes in locis suis, ubi ipse habitat illo decimas non dante fame mortui fuerint, tantorum homicidiorum reus ante eterni iudicis tribunal apparebit, quia rem a Domino pauperibus delegatam suis usibus reservavit. Quia ergo sibi aut premium comparare aut peccatorum desiderat indulgentiam promereri, reddat decimam; et de novem 
cenobiis et xenodochiis qualem voluerint et potuerint sustentationem inpendant. Liberum est enim monachis et spiritualibus viris Deum colentibus et timentibus decimas et oblationes cunctaque remedia ecclesiae et de iure suo in dominium illorum et usum transferre nec tantum pauperibus paupertatem quam religionem attendere. Quod autem beatitudo tua quesivit, utrum usus decimarum et oblationum secularibus provenire possit, noverit vestra sanctitas omnino non licere, protestantibus hoc omnibus divinis auctoritatibus paternorum canonum. Quamobrem, si aliquando fuerint ab his male detenta, quae divini iuris esse noscuntur, et in usum transierint monachorum et servorum Dei, episcopo tamen loci illius prebente consensum, constabunt eis omnia perpetua firmitate et stabilitate subnixa. Clericos autem illos convenit ecclesiae stipendiis sustentare, quibus parentum et proprinquorum nulli suffragantur. Qui autem bonis parentum et opibus sustentari possunt, si quod pauperum est accipiunt, sacrilegium profecto in currunt et conmittunt et per abusionem talium iudicium sibi manducant et bibunt. (C.16 q.1 d.p.c.68) ¶ De prediis autem quae a colonis eorum coluntur, sic diffinitum est in Magotiensi concilio: ‘Questi sunt preterea etc.’ 
enim mille nocendi modos, nec ignoramus astutiam eius. Conatur namque a principio ruine sue unitatem ecclesiae rescindere, caritatem vulnerare, sanctorum operum dulcedinem invidie felle inficere. Dolet enim satis et erubescit caritatem, quam in celo nequivit habere homines constantes ex lutea materia in terra tenere. Unde oportet, quantum fragilitati nostre conceditur, ut omnes aditusnocendi eius versutie muniamur ne mors ingrediatur portas nostras. Consilio itaque multorum fratrum diligenter exquisito decrevimus, ut amodo ecclesiae monachis tradite per suos sacerdotes instituantur. Divine enim leges habent et seculares, ut cuius est possessio eius fiat institutio et si in dando quod maius est facilis fuit caritas, sit facilior in concedendo quod minus est sancta largitas. Maius enim fuit possessionem dare quam sit investituram concedere. Quomodo possessionis iura cognoscentur et suarum rerum sibi tributa reddentur, nisi quod suum est per alterum datur, et cum voluerit, aufertur? Humani moris est illum vereri, cuius iudicio et voluntate nunc erigitur, nunc deprimitur. Unde fit, ut in partem episcopi ad serviendum sacerdos proclivior fiat, et sic episcopus quod sanctae et religiose dederat quadam simulata auctoritate ad se trahat. Sic itaque privatur mercede, quam consecutus fuerat, tum quia ficta caritate aufert quod dederat, tum quia pravorum sacerdotum discordias et scissuras et amantium verbis nimis factus credulus, quod prius fucate moliebatur lucrari postea detecta fraude conatur quadam usurpatione ex toto auferre. Quorum advertentes calliditates et hostis versuti suasiones, deinceps omnino licentiam damus suarum ecclesiarum investitores fieri, ita tamen ut iudicio synodi, si contra sacerdotum agere presumpserint, mulctenter, et felici 
abbatum consensu sacerdoti conmittant, ut eiusmodi sacerdotes de populi quidem cura episcopis ratione reddant, abbati vero pro rebus temporalibus ad monasterium pertinentibus debitam subiectionem exhibeant, et sic sua cuique iura serventur. Idem: In parrochialibus ecclesiis presbiteri per episcopos constituantur, qui eis respondeant de animarum cura, et his quae ad episcopum pertinent. (C.16 q.2 d.p.c.7) ¶ Ecce Urbanus papa prohibit investituras parrochialium ecclesiarum per monachos fieri, quas Iohannes papa eis concessit. Sed illud Iohannis papa intelligendum est de illis capellis quae cum omni iure suo ab episcopis monachis conceduntur. Istud autem Urbani intelligitur de illis quas abbates in propriis prediis edificant in villis et castellis suis. (C.16 q.2 d.a.c.8) ¶ Tales, et si ius territorii habeant, tamen potestatem gubernandi populum et spiritualia ministrandi non habent. Quod etiam de episcopo intelligendum est. (C.16 q.2 c.8) Unde Nicholaus papa ait: EPISCOPUS, QUI IN ALTERIUS DIOCESI ECCLESIAM EDIFICAT, EIUS CONSECRATIONEM SIBI VENDICARE NON AUDEAT Si quis episcoporum in aliene civitatis territorio pro 
nisi per episcopos cum consensu edificantium, ordinari possunt. (QUAESTIO 3) (C.16 q.3 d.a.c.1) ¶ Quod autem prescriptione temporis omnia iura tollantur, probatur auctoritate Calcedonensis concilii, et Gelasii papa et Tolletani concilio. Prima hec est: (C.16 q.3 c.1) RUSTICANE PARROCHIE APUD EPISCOPOS, QUI EAS XXX ANNIS SINE VIOLENTIA PERMANEANT IMMOBILES. Per singulas ecclesias rusticanas parrochias permanere immobiles apud eos qui eas tenent episcopos decrevimus et maxime si eas sine violentia per xxx annos gubernaverit. Si vero intra xxx annos facta fuerit de eis dubitatio, liceat eis, qui se dixerint lesos, pro ea movere apud synodum provincie certamen. (C.16 q.3 c.2) Item Gelasius. DIOCESES TRIGINTA ANNIS AB EPISCOPIS POSSESSE IMMOBILES PERMANEANT. Illud etiam annecti placuit ut si, quod absit, facultates ecclesiae nec non dioceses ab aliquibus possidentur episcopis, iure sibi vendicent quod tricenalis lex conclusit, quia et filiorum nostorum principum ita emanavit auctoritas. (C.16 q.3 c.3) Item Tolletano concilio IIII TERRITORII POSSESSIO CONVENTUM NON ADIMIT. Sicut diocesim alienam tricenalis possessio tollit, ita territorii conventum non adimit. (C.16 q.3 c.4) Item ex eodem. 
dum diocesis defenditur, provinciarum termini confundantur. (C.16 q.3 d.p.c.4) ¶ Ecce his auctoritatibus probatur quod possessionis et gubernationis iura prescriptione tolluntur. Sed idem Gelasius contra testatur, scribens Maximo et Eusebio episcopis: (C.16 q.3 c.5) STATUS PARROCHIARUM NEC PRESUMPTIONE, NEC TEMPORIS PRESCRIPTIONE MUTARI POTEST. Licet regulis contineatur antiquis, parrochias unicuique ecclesiae pristina dispositione deputatas nulla posse ratione convelli, ne per consuetudinem pessimam, exempli mali temeritate crescente, universalis confusio nascentur: tamen etiam decretis nostris ante non multum temporis destinatis omnia iussimus, quae taliter fuerant invasa, restitui. Sed quia temeritas pervadentium legem sibi posse putat generari, sed sisceleri suo pertinaciam retentionis adiungat ea quae inter fratrem et coepiscopum nostrum Constantium, Camiscane ecclesiae sacerdotem et directos ab Anconitano pontifice decrevimus per vos impleri cupimus, tunc formam in ceteris cognitionibus, quae sit sequenda, prescripsimus. Nulla igitur presumptione statum parrochiarum, qui perpetue etatis firmitate duravit, patimur immutari. Quia nec negligentia pontificum nec temporalis obiectio, quae per incuriam forte generatur, neque ignavia faciente consensus nec 
Et quia inter utrasque partes hactenus limitis actio ventilata est, cuius quamvis vetusta retentio nullum iuris preiudicium afferret ideoque, ne in dubium ultra inter eos devocaretur sententia, prolatis canonibus synodalia decreta perlecta sunt. Quorum auctoritas premonet, ita oportere inhiberi cupiditatem, ut ne quis terminos alienos usurpet; ob hoc placuit inter alternas partes inspectores viros mittendos, ita ut diocesis possidentis, si tamen basilicam veris signis limes provisus monstraverit ecclesiae, cuius est ius retentionis, sit eternum dominium. Quod si limes legitimus eandem basilicam non concludit et tam longi temporis probatur obiecta prescriptio, apellatio presentis episcopi non valebit, quia illi tricenalis obiectio silentium imponit. Hoc etiam et secularium principum edicta precipiunt et presulum Romanorum decrevit auctoritas. Si vero intra metas tricenalis temporis extra alienos terminos basilice iniusta retentio reperitur, repetentis episcopi iuri sine mora restituetur. (C.16 q.3 c.7) Item Gelasius papa Iusto episcopo. SPATIA QUAE DIFFINITA FUERINT TEMPORE PRESCRIBI NON POSSUNT. Dilectio tua studeat, quesita omnium fideliter rerum veritate, ut si de spatiis, de quibus memoratur orta contentio, diffinitio dudum certa processit intemerata servetur. Alioquin, si nichil umquam constiterit terminatum, tunc de prescriptione temporum, si qua pars confidit prebeat sacramentum, ut tamen quae hactenus possedisse probabitur, iusiurandum sinatur offerre. (C.16 q.3 d.p.c.7) ¶ Potest et aliter distingui. quae quisque sua auctoritate usurpat, quia nullo titulo 
PRIVILEGIA PER XXX ANNOS POSSESSA IMMOBILIA SERVARI DEBENT. Placuit huic sanctae et magne synodo, ut res vel privilegia, quae Dei ecclesiis ex longa consuetudine pertinent, et sive a dive recordationis imperatoribus sive ab aliis Dei cultoribus in scriptis donata, et ab eis per annos xxx possessa sunt, nequaquam a potestate presulum eorum quaecumque persone secularis per potestatem subtrahat, aut per argumenta quelibet auferat; sed sint omnia in potestate ac iussu presulis ecclesiae, quaecumque intra xxx annos spatia ab ecclesiis possessa fuisse noscuntur. Quisquis ergo secularium contra presentem diffinitionem egerit, tamquam sacrilegus iudicetur, et donec se correxerit et ecclesiae propria privilegia seu res restituerit, anathema sit. (C.16 q.3 d.p.c.9) ¶ Item si de rebus ecclesiae controversia mota est et diffinitio subsecuta et si iniusta sit, tamen quia non sua sed diffinientis auctoritate possidere cepit tricenalis prescriptio petitori silentium imponit, ita tamen, ut prescriptionis supputatio non a tempore diffinitionis, sed a decessu diffinientis exordium sumat. (C.16 q.3 c.10) Unde in Tolletano concilio statutum est: VITA IRRITE DISPONENTIS NON POTERIT PERTINERE 
QUAE IN BENEFICIIS POSSIDENTUR PRESCRIBI NON POSSUNT. Clerici quilibet quantacumque diuturnitate temporis de ecclesiae remuneratione aliqua possident, in ius proprium prescriptione temporis non vocentur dummodo pateat ecclesiae rem fuisse, ne videantur etiam episcopi amministrationis prolixe aut precatorias, cum ordinati sunt, facere non debuisse aut diu retentas facultates in ius sue propietatis posse transcribere. (C.16 q.3 c.12) Item de concilio Aurelianensi . QUAE HUMANITATIS INTUITU ALIQUIBUS PRESTANTUR PRESCRIBI NON POSSUNT. Si episcopus humanitatis intuitu mancipiola, vineolas vel terrulas clericis aut monachis vel quibuslibet prestiterit excolendas vel tempore tenendas, etiam si longa transisse annorum spatia comprobentur, nullum ecclesia preiudicium patiatur nec secularis legis prescriptio, quae ecclesiam aliquam impediat, opponatur. (C.16 q.3 c.13) Item de concilio Spalensi, cui interfuit Ysidorus. TEMPORIS PRESCRIPTIO NON OBICITUR UBI HOSTILITATIS METUS INTERVENERIT. Prima actione Theodulfi Malachitane ecclesiae antistitis ad nos oblata precatio est, asserentis antiquam eiusdem urbis parrochiam militaris quondam hostilitatis discrimine fuisse decisam, et ex parte aliqua ab ecclesiis Astigitane, Elibertane atque Egabensis urbium esse retentam. Pro qua re placuit, ut omnis parrochia, quam antiqua dicione ante militarem hostilitatem retinuisse ecclesiam suam quisquis conprobaret, eius privilegio restitueretur. Sicut enim per legem mundialem his, quos barbarica severitas captiva necessitate transuexit, post 
(C.16 q.3 d.p.c.14) ¶ Tolluntur etiam prescriptione ille dioceses, quas propriis episcopis neglegentibus, alii ab heresi ad fidei integritatem revocaverunt. (C.16 q.3 c.15) Unde in VIII concilio Africano legitur: SI QUI EPISCOPI DIOCESES SUAS DEO LUCRARI NEGLIGUNT, POST TRICENNIUM EIS CONSTABUNT EPISCOPIS, QUORUM STUDIO FIDEI SUNT RECONCILIATE. Placuit ut quicumque negligunt loca ad suam cathedram pertinentia in catholica unitate lucrari, conveniantur a diligentibus vicinis episcopis, ut id agere non morentur. Quod si intra sex menses a die conventionis non effecerint, qui potuerint eas lucrari ad ipsum pertineant. Ita sane ut si ille, ad quem pertinuisse videbantur probare potuerit magis illius negligentiam electam ab hereticis, ut impune ibi sint, et suam diligentiam fuisse preventam, ut eo modo eius cura sollicitior vitaretur. Cum hoc iudicent episcopi qui noverint, sue cathedre loca restituant. (C.16 q.3 d.p.c.15) ¶ Potest etiam aliter intelligi prescriptio illa longi temporis, qua Gelasius negat statum parrochiarum posse mutari. Longum enim tempus, sicut ex legibus habetur, decennium vel vicennium intelligitur. Huius ergo longi temporis prescriptio auctoritate Gelasii et secularium legum ecclesiis obici non potest. (C.16 q.3 d.p.c.16) ¶ Sed sola prescriptio xxx 
(QUAESTIO 4) (C.16 q.4 d.a.c.1) ¶ Ostensum est quando ecclesia adversus ecclesiam prescribere possit. Nunc videndum est, si monasterium adversus ecclesiam prescribere valeat? (C.16 q.4 c.1) Quod Urbanus Secundus prohibuit, dicens: TRICENNIO TEMPORIS ALIQUID MONACHI PRESCRIBERE NON VALENT. Possesiones ecclesiarum et episcoporum tricenales abbates vel monachos habere omnimodis prohibemus. (C.16 q.4 d.p.c.1) ¶ Sed si tollitur eis tricenalis possessio, a beato Gregorio conceditur eis quadragenalis prescriptio. (C.16 q.4 c.2) Ait enim Petro Subdiacono: XI ANNORUM PRESCRIPTIO RELIGIOSIS DOMIBUS CONCEDITUR. Volumus accedente te ad Panormitanam civitatem questionem ipsam tali ratione discutere, dominio rei apud possessorem, sicut hactenus possesum est, videlicet permanente ut si, monasterium prefatum sancti Theodori fines, de quibus causatio mota est inconcussos xl. annis repereris possedisse, nullam deinceps, etiam si quid sanctae Romane ecclesiae competere potuit, patiaris sustinere calumpniam, sed quietem eorum inconcussam omnibus modis procurate. Sin vero auctores ecclesiae non eos possedisse xl. annis inconcusso iure monstraverint, sed aliquam intra tempora hec motam fuisse aliquando questionem eorumdem finium, electis arbitris tranquille 
et auctoritate Gregorii adversus alias ecclesias prescribere possunt eodem spatio temporis. (QUAESTIO 5) (C.16 q.5 d.a.c.1) ¶ Quod autem ea quae ecclesiae debentur auctores eiusdem sua auctoritate iudiciis pretermissis repetere non valeant, Beatus Gregorius testatur, dicens: (C.16 q.5 c.1) IUDICIO, NON MANIBUS, RES ECCLESIAE DEFENDANTUR. Consuetudo nova in hac ecclesia et valde reprehensibilis erupit ut, cum rectores eius patrimonii urbana vel rustica predia iuri illius competere posse suspicantur, fiscali more titulos imprimant atque, quod competere pauperibus estimant, non iudicio, sed manibus defendant et cum predicatores suos veritas: ‘nichil per contentionem’ agere precipiat, etiam ipsum litigiose contentionis malum transcenditur et res quelibet, cum estimatur ecclesiae posse competere, per vim tenentur. Proinde presenti decreto constituo ut, si quis ecclesiasticarum unquam titulos ponere sive in rustico sive in urbano predio sua sponte presumpserit, anathema sit. Is autem, qui ecclesiae preest, si hoc vel ipse fieri precipit vel sine sua preceptione factum digna punire animadiversione neglexerit, anathema sit. Et 
quem constiterit pretermissis iudicibus ecclesiasticis irruisse. Nec sibi quisque blandiatur, si a primate, ut retineat, litteras impetraverit sed sive habeat litteras sive non habeat, conveniat eum qui tenet, et eius litteras accipiat, ut cum appareat pacifice tenuisse ecclesiam ad se pertinentem. Si autem ille aliquam questionem retulerit, per episcopos iudices causa finiatur sive quos eis primas dederit sive quos ipsi vicinos cum consultu primatis delegerint. (C.16 q.6 d.p.c.1) ¶ Econtra Gregorius Iohanni Defensori, eunti in Ispaniam, scribit dicens: (C.16 q.6 c.2) DELICTUM PERSONE IN DAMPNUM ECCLESIAE CONVERTI NON POTEST. Si episcopum, quod absit, talem culpam conmisisse constiterit, ut constet eum non irrationabiliter esse depositum, eadem eius depositio confirmetur, et omnes res sue ecclesiae quae ablate fuerunt, restituantur, quia delictum persone in dampnum ecclesiae non est convertendum. Si autem dicitur, quia Conmitiolus defunctus est, ab herede eius quae ab illo iniuste ablata sunt sine excusatione reddantur. (C.16 q.6 c.6) Item in Magotiensi concilio. POSSESSIONES MONASTERII PRO PECCATO ABBATIS EPISCOPUS TOLLERE NON DEBET. Episcopo non licet possessionem monasterii tollere, quamvis abbas peccaverit, sed subiciat eum potestati abbatis alterius monasterii. (C.16 q.6 d.p.c.7) ¶ Si ergo delictum persone in dampnum ecclesiae converti non potest, quia procurator conditionem ecclesiae potest facere meliorem, non deteriorem. Si peccato abbatis possessiones monasterii 
canonum testatur auctoritas. Generaliter enim tam ecclesiae quam res ecclesiarum in episcoporum potestate consistunt. Laici autem nec sua nec episcoporum auctoritate decimas vel ecclesias possidere possunt. Unde episcopi, sive beneficio sive pretio ecclesias vel decimas laicis dederint, domum orationis domum negotiationis et speluncam latronum faciunt. Unde post eversionem cathedre a cetu fidelium segregati eterno verbere a Domino flagellabuntur. (C.16 q.7 c.1) Unde Gregorius Septimus ait: DECIME A LAICIS NON POSSIDEANTUR. Decimas, quas in usum pietatis concessas esse canonica auctoritas demonstrat, a laicis possideri apostolica auctoritate prohibemus. Sive enim ab episcopis sive regibus vel quibuslibet personis (eas) acceperint, nisi ecclesiae reddiderint, sciant sacrilegii crimen committere et eterne dampnationis periculum incurrere. Oportet autem congruentius nos decimas et primitias, quas iure sacerdotum esse sancimus, ab omni populo accipere, quas fideles Domino precipiente offerunt, iuxta illud vaticinium Malachie prophete: ‘Inferte omnem decimationem in horreum meum, ut sit cibus in domo mea.’ Has vero decimas sub manu episcopi fore censemus, ut ille qui cunctis preest omnibus iuste distribuat, nec quicquam 
QUIA DECIME NON REDDUNTUR, INDICTIO FISCI ACCESSIT. Maiores vestri ideo copiis omnibus habundabant, quia Deo decimas dabant et Cesari censum reddebant. Modo autem quia discessit devotio Dei, accessit indictio fisci. Nolumus partiri cum Deo decimas, modo autem tollitur totum. Hoc tollit fiscus, quod non accipit Christus. (C.16 q.7 c.9) Item Origenes. COLUMBAS VENDIT QUI ECCLESIAM INDISCIPLINATIS CONMITTIT. Et hec diximus secundum simplicem intellectum. Iuxta moralem autem talia dicemus et primum quidem de templo de quo per Prophetam dixit Dominus, ‘Domus mea domus orationis vocabitur.’ Ergo secundum corporalem circumcisionem carnis et secundum corporales legis festivitates et sacrificia, consequentur et templum Dei estimabitur quod in lapidibus insensatis erat constructum. Primum quidem a Salomone, deinde reparatum ab Esdra, postea vero post Christi adventum a Romanis destructum, et illa domus esse orationis; qua destructa necesse est ut Iudei, quasi iam non habentes domum orationis, iam non habebant privilegium speculationis Dei nec possint secundum legem Deo servire. Hoc ergo facto, omnia Christus eiecit in ministerio spiritualium actuum suorum, et quod tunc fecit visibiliter egit, eiciens vendentes et ementes de templo et mensas numulariorum evertens et cathedras vendentium columbas ad correctionem populi, ut non pro mundanis festivitates in nomine Dei celebrent nec emptionibus et venditionibus vacent in loco non conpetenti, in quo non debent emere et vendere, sed orationibus tantum vacare atque congregare quasi in domo orationis. Nunc autem arbitror templum Dei ex lapidibus vivis constructum 
latronum factam esse sub illis ecclesiam? Ut recte dicat Christus ad eos propter dissipationem ecclesiae sue: ‘quae utilitatis in sanguine meo, dum descendo in corruptionem?’ Item ipse per Osee tali modo: ‘Ve mihi, quia factus sum sicut qui colligit stipulam in messe, et sicut racemum in vindemia, cum non sint botri ad manducandum primogenita. Ve anime mee, quia periit timoratus a terra, et qui corrigat in hominibus non est.’ Et cum intellexeris Iesum dicentem talia, et lugentem peccata nostra, aspice simul et illud quod in evangelio scribitur: ‘Cum vidisset Ierusalem, flevit super eam,’ et dixit, ‘quia si cognovisses et tu.’ Et si rationabiliter flevit super Ierusalem, rationabilius flevit super ecclesiam edificatam quidem, ut esset domus orationis, factam autem propter turpia lucra, speluncam latronum. Et arbitror convenire verbum de venditoribus columbarum eis, qui tradunt ecclesias avaris et tirannicis et indisciplinatis et irreligiosis episcopis aut presbiteris. Propter quod et cathedras tantummodo appellavit evangelista eversas esse ab Iesu. Et utinam audirent hec cum dicentis admonitione scripture qui gloriantur de cathedris Moysi, in quibus sedent et vendunt omnes cathedras columbarum et tradunt eas talibus prepositis, ad quos recte dicitur a Domino per Ieremiam prophetam: ‘Principes populi mei me non cognoverunt. Filii enim 
DE MANU LAICI EPISCOPATUS VEL ABBATIA SUSCIPI NON DEBET. Si quis deinceps episcopatum vel abbatiam de manu alicuius laice persone susceperit, nullatenus inter episcopos vel abbates habeatur nec ulla ei ut episcopo seu abbati audientia concedatur. Insuper gratiam Beati Petri, et introitum ecclesiae interdicimus, quousque locum, quem sub crimine tam inobedientie quam ambitionis ex qua scelus idolatrie cepit, resipiscendo non deservit. Similiter etiam de inferioribus ecclesiasticis dignitatibus constituimus. Item si quis imperatorum, regum, ducum, marchionum, comitum, vel quilibet secularium potestatum aut personarum investituram episcopatuum vel alicuius ecclesiastice dignitatis dare presumpserit, eiusdem sententie vinculo se obstrictum esse sciat. (C.16 q.7 c.14) Item ex Canone Apostolorum. DE EODEM. Si quis episcopus secularibus potestatibus usus ecclesiam per ipsos obtineat, deponatur et segregentur, omnesque qui illi communicant. (C.16 q.7 c.15) Item ex Cronica Anastasii. DE EODEM. Sane Thesalonicenses episcopi ob metum imperatoris Anastasii Timotheo Constantinopolitano episcopo consenserunt, qui concilium Calcedonense anathematizaverat. xl. vero episcopi Illirici et Grecie convenientes in unum, per professionem in scriptis factam, ut a proprio metropolitano discesserunt ab eo et Romam mittentes Romano episcopo communicare in scriptis professi sunt. Et paulo post, cum Dioscorus lunior manus impositionem accepisset,recesserunt multitudines populorum, dicentes quia secundum quod canones 
(C.16 q.7 c.20) Item Alexander II NULLUS CLERICUS PER LAICOS ECCLESIAM OBTINEAT. Per laicos nullo modo quilibet clericus aut presbiter obtineat ecclesiam nec gratis nec pretio. Nullus habitum monachi suscipiat, spem aut promissionem habens, ut abbas fiat. Nullus presbiter duas ecclesias habeat. (C.16 q.7 c.21) Item in concilio Calcedonensi. SINGULI EPISCOPI SUOS HABEANT ECONOMOS. Quoniam in quibusdam ecclesiis, ut rumore conperimus ,preter economos episcopi facultates ecclesiae tractant, placuit omnem ecclesiam habentem episcopum habere economum de clero proprio, qui dispenset res ecclesiasticas secundum sententiam episcopi proprii, ita ut ecclesiae dispensatio preter testimonium non sit, et ex hoc dispergantur ecclesiastice facultates et sacerdotio maledictionis derogatio procuretur. Quod si hoc minime fecerit, divinis constitutionibus subiacebit. (C.16 q.7 c.22) Item ex concilio Spalensi, cui interfuit Ysidorus. LAICI NON SUNT CONSTITUENDI ECONOMI SED EX PROPRIO CLERO ELEGENDI. Nona actione didicimus, quosdam ex nostro collegio contra mores ecclesiasticos laicos habere in rebus divinis constitutos echonomos. Proinde pariter tractantes 
canonum et fraudator ecclesiasticarum rerum non solum a Christo de rebus pauperum iudicabitur, sed etiam concilio manebit obnoxius. (C.16 q.7 c.23) Item in Sinodo Simachi papa Laurentius Mediolanensis episcopus dixit: LAICUS IN ECCLESIA ALIQUID STATUENDI FACULTATEM NON HABET. Non placuit laicum statuendi in ecclesia habere aliquam potestatem, cui subsequendi manet necessitas, non auctoritas imperandi. (C.16 q.7 c.24) Item in concilio eodem Eulalius episcopus Siracusane ecclesiae, dixit: ECCLESIASTICAS DIGNITATES LAICI DISPONERE NON DEBENT. Laicis quamvis religiosis nulla de ecclesiasticis dignitatibus aliquid disponendi legitur attributa facultas. (C.16 q.7 d.p.c.30) ¶ Si ergo ecclesiasticas facultates potestatem dispensandi non habent multo minus ipsas ecclesias quibuslibet ad regendum conmittere vel aliis auferre valent. Hic etiam distinguendum est, quid iuris fundatores ecclesiarum in eis habeant, vel quid non? Habent ius providendi, et consulendi, et sacerdotem inveniendi; sed non habent ius vendendi, vel donandi, vel utendi tanquam propriis. (C.16 q.7 c.31) Unde in canonibus invenitur . HEREDES EIUS, QUI ECCLESIAM CONSTRUXIT, QUAM PRO EA SOLLICITUDINEM GERERE DEBEANT. Filiis vel nepotibus ac honestioribus propinquis eius qui construxit vel ditavit ecclesiam, licitum sit hanc habere sollertiam ut, si sacerdotem aliquid ex collatis rebus defraudare previderint, aut honesta conventione 
sollicitam atque rectores idoneos in eisdem basilicis [idem] ipsi offerant episcopo ordinandos. Quod si spretis eisdem fundatoribus rectores ibidem presumpserit episcopus ordinare et ordinationem suam irritam noverit et ad verecundiam sui alios in eorum loco, quos ipsi fundatores condignos elegerint, ordinari. (C.16 q.7 c.33) Item ex Romana Synodo. A DOMINIO CONSTRUCTORIS ORATORIUM NON EST AUFERENDUM. Monasterium vel oratorium canonice constructum a dominio constructoris eo invito non auferatur, liceatque illi presbitero, cui voluerit pro sacro officio illius diocesis cum consensu episcopi, ne malus existat conmendare. (C.16 q.7 c.34) Item Gregorius papa. DE EODEM. Rationis ordo non patitur ut monasterium contra voluntatem fundatorum ab eorum dispositione ad arbitrium suum quis debeat vendicare. (C.16 q.7 d.p.c.36) ¶ Vt ergo ex his auctoritatibus colligitur de manu laicorum ecclesiae non sunt recipiende, nisi cum consensu episcoporum, iuxta illud Magotiensis Concilii. (C.16 q.7 c.37) NON LICEAT LAICIS PRESBITEROS DE ECCLESIA EICERE. 
(CAUSA 17) (C.17) ¶ Quidam presbiter infirmitate gravatus se fieri velle monachum dixit; ecclesiae et beneficio in manu advocati renuntiavit. Postquam convaluit, mox se futurum monachum negavit, ecclesiam et beneficium reposcit. Hic primum queritur, utrum reus voto teneatur, an liceat ei a proposito sui cordis discedere? Secundo, an si ecclesia et beneficium ei reddenda sint quae proprius libera voluntate refutavit? Tertio, si contigisset eum et se et sua monasterio tradidisse, et an licentia abbatis liceret ei ad priora redire? Quarto, si sine licentia abbatis retro abierit, an sua sibi ab abbate reddenda sunt? (QUAESTIO 1) (C.17 q.1 d.a.c.1) ¶ Quod a voto discedere non liceat, multis auctoritatibus probatur. Ait enim Propheta: ‘Vovete et reddite Domino Deo vestro.’ (C.17 q.1 c.1) Item Augustinus. QUAE DEO VOVENTUR NECESSARIO REDDUNTUR. Sunt quaedam quae et non voventes debemus; quaedam etiam quae, nisi voverimus, non debemus, sed postquam ea Deo promittimus, necessario constringimur. (C.17 q.1 c.2) Item Ieronimus. DE EODEM. Voventibus non solum nubere, sed etiam velle dampnabile est. (C.17 q.1 d.p.c.4) ¶ Si ergo post votum quisque necessario cogitur solvere quod vovit, si voventibus non solum nubere, sed etiam velle dampnabile est, patet quod sacerdos iste ad executionem sui voti cogendus est, et non solum non fieri sed etiam nolle monachum non fieri sibi 
peccata dimittat.’ Nondum enim pronuntiat ore et tamen Deus iam audit in corde; votum enim pro opere reputatur. Sicut ergo propheta inter voventes reputatur, quia dixit: ego confitebor; sic et iste inter eosdem computandus est, quia dixit: fiam monachus. His ita respondetur. Aliud est propositum corde concipere, et etiam ore enuntiare; aliud est subsequenti obligatione se reum voti facere. Quia ergo iste propositum sui cordis ore simpliciter enuntiaverit, non autem monasterio aut abbati se tradidit nec promissionem scripsit, nequaquam reus voti habetur. (QUAESTIO 2) (C.17 q.2 c.1) Unde Alexander II: NON COGITUR ALIQUIS IN MONASTERIO MANERE, NISI PROFESSIONEM FECERIT IN MANU ABBATIS. Cosaldus presbiter, quondam in infirmitate fervore passionis pressus, monachum se fieri promisit, non tamen monasterio aut abbati se tradidit nec promissionem scripsit, sed beneficium ecclesiae in manu advocati refutavit. At postquam convaluit, mox se fieri monachum negavit. Quapropter quia et Beati Benedicti regula, et precipue patris et predecessoris nostri sancti Gregorius papa canonica institutio interdicit monachum ante unius anni probationem effici ,iudicamus et auctoritate apostolica precipimus, ut prefatus presbiter beneficium et 
consensu continenter tibi vivere non licet, quia, et si tu eam post illa verba Tubanensia ducere non debueras, illa tamen nichil eorum sciens innocenter tibi et simpliciter nupsit. (C.17 q.2 d.p.c.2) ¶ Ecce iste corde concepit se monachum fieri et ore pronuntiavit se velle in otium sanctum conferre, non tamen coactus postea suscipere quod corde concepit et ore pronunciavit. (QUAESTIO 3) (C. 17 q.3 d.init.) ¶ Quod autem queritur, an post traditionem sit ei fas cum licentia abbatis ad priora redire facile monstratur non posse fieri. Ipsum enim redire criminosum est. Qui autem manifesto facinori desinit obuiare, cum potest consentit. Hic autem non solum non obuiat, sed etiam permittendo fautor existit. Non ergo licet abbati dare licentiam alicui retro abeundi nec itaque illi licet retrorsum abire, quia ex quo semel se abbati subiecit, absque eius permissione nichil agere potest. (QUAESTIO 4) (C.17 q.4 d.a.c.1) ¶ Si autem sine licentia abbatis de monasterio discesserit queritur, utrum sua sint ei reddenda, an non? Sed possessiones et res ecclesiae traditas quolibet modo alienare nec abbati nec alicui licet. (C.17 q.4 c.1) Unde Simachus papa: ‘Possessiones quas unusquisque, etc.’ Et item: 
QUI SACRIS LOCIS DERELICTA RETINERE CONTENDIT SACRILEGIUM CONMITTIT. Sacrilegium et contra legem est, si quis quod venerabilibus locis relinquitur prave voluntatis studiis temptaverit conpendiis retinere. (C.17 q.4 c.5) Item Lucius episcopus omnibus episcopis. SACRILEGI IUDICANTUR QUI ECCLESIAE FACULTATES ALIENANT. Omnes ecclesiae raptores et suarum facultatum alienatores a liminibus eiusdem matris ecclesiae anathematizamus apostolica auctoritate pellimus, dampnamus atque sacrilegos esse iudicamus. (C.17 q.4 c.39) Item ex concilio Cartaginensi capitulo, XXXI PRIMATI INSINETUR NECESSITAS, QUAE RES ECCLESIAE DISTRAHERE COMPELLIT. Nullus res ecclesiae distrahat. Quod si reditus non habet et aliqua necessitas nimia cogit, hanc insinuandam esse primati ipsius provincie censemus, ut cum statuto numero episcoporum utrum faciendum sit arbitretur. Et si tanta urget necessitas ecclesiae, ut non possit ante primatem consulere, saltem vicinos convocet episcopos, curans ad concilium omnem referre ecclesiae 
quondam illi sua reddantur, qui in sacro proposito manere contempnit. Quod non tam iure fori quam iure poli non nullos sanctorum fecisse legimus. Beatus enim Iohannes evangelista duobus ivuenibus, quos penituerat omnia sua pro Christo reliquisse, et pauperibus erogasse, aurum et gemmas reddidit, ut cuncta, quae vendiderant sibi redimerent. Sed obicitur: Beatus Iohannes non oblata reddidit, quae pauperibus iam erogata fuerant, sed alia recompensavit, quae in pauperum vel ecclesiarum facultatibus numquam conputata fuerant. Similiter si abbas vel episcopus aliquid habuerit, quae in ecclesiasticis facultatibus nondum sint annumerata, exemplo Beati Iohannes det illa recedenti, oblata vero ecclesiae retineat. Sequatur ergo aliud exemplum, quo eadem, quae oblata sunt, laudabiliter reddita monstrentur. (C.17 q.4 c.43) Augustinus in sermone de vita clericorum: NON DEBET ECCLESIA SUSCIPERE QUAE FILIO EXHEREDATO SIBI OFFERUNTUR. Quicumque vult exheredato filio heredem facere ecclesiam, querat alterum, qui suscipiat, non Augustinum: immo, Deo propitio, neminem inveniet. Quam laudabile factum sancti Aurelii Cartaginensis episcopi? Quidam cum filios non haberet, nec speraret, res suas omnes, retento sibi usufructu, donavit ecclesiae. Nati sunt illi filii, reddidit episcopus nec opinanti ea quae ille donaverat. In potestate habebat episcopus non reddere, sed iure fori, non iure celi. (C.17 q.4 d.p.c.43) ¶ Ecce, quod aliquando oblata iure et laudabiliter redduntur. Verum non hoc exemplo recedenti sua reddenda monstrantur. Aliud est enim in professione sue vite persistere, aliud a proposito sui 
exardescat, laudabilius sua sibi non dico redduntur, sed auferri sinuntur, quam ab illo ista inferantur. 
(CAUSA 18) (C.18) ¶ Quidam monachus consecratus in episcopum prius monasterio multa contulit, postea in episcopatu plurima acquisivit. Cui dum fratres successorem quererent, episcopus loci semet electioni volebat inserere, ut per ipsum abbas in monasterio ordinaretur; fratres renituntur. Queritur, an monasterium possit petere quae ab episcopo sunt acquisita, an episcopalis ecclesia possit sibi vendicare quae monasterio fuerant contradita? Secundo, an per episcopum abbas sit eligendus et ordinandus et an tantummodo a propriis fratribus sit instituendus? (QUAESTIO 1) (C.18 q.1 d.a.c.1) ¶ Prima questio terminatur in concilio habito apud Alteum, in quo sic statutum legitur: (C.18 q.1 c.1) QUI DE MONACHO EPISCOPUS ORDINATUR QUOD ANTE CONSECRATIONEM HABUERIT MONASTERIO, QUOD VERO POST CONSECRATIONEM ACQUISIVIT PROPRIE ECCLESIAE DERELINQUIT. Statutum est et rationabiliter secundum sanctos patres a sinodo confirmatum est ut monachus, quem canonica electio a iugo regule monastice professionis absolvit et sacra ordinatio de monacho episcopum facit, velut legitimus heres paternam sibi hereditatem postea iure vendicandi potestatem habeat. Sed quicquid acquisierat, vel habere visus fuerat, monasterio relinquat et abbati sui, qui fuerat, secundum regulam sancti Benedicti, arbitrio. Postquam enim episcopus ordinatur ad altare, ad quod sanctificatur et titulatur, secundum sacros canones quod acquirere poterit restituat. 
conversationem sanctam premonere, abbates aliaque officia instituere atque extra regulam acta corrigere. Quod si aliquid in monachis canonibus interdictum presumpserit aut usurpare quippiam de monasterii rebus temptaverit, non deerit ab eis sententia excommunicationis. (C.18 q.2 d.p.c.1) ¶ Econtra Gregorius scribit Castorio Ariminensi episcopo: (C.18 q.2 c.2) CONGREGATIO MONASTERII, NON EPISCOPUS ABBATEM INSTITUAT. Abbas in monasterio non per episcopum aut per aliquem extraneorum ordinetur neque ab episcopo missa ibi celebretur, ut nulli ecclesiae subiciatur. (C.18 q.2 c.3) Idem Castorio episcopo. DE EODEM. Abbatem cuilibet monasterio non alium, sed quem dignum moribus atque actibus monastice discipline communi consensu congregatio poposcerit, ordinari volumus. Missas autem per episcopos publicas vel cleros in monasteriis omnino celebrari prohibemus. (C.18 q.2 c.4) Item Pelagius papa Melleo subdiacono. DE EODEM. ILLE DEBET ABBAS INSTITUI, QUEM SUA CONGREGATIO ET POSSESSIONIS DOMINUS ORDINARI POPOSCERIT. 
congregationis non extraneus eligatur, nisi de eadem congregatione, quem sibi propria voluntate concors fratrum societas elegerit. Quod si aptam inter se personam invenire nequiverint, sollerter sibi de aliis monasteriis eligant ordinandum. Et infra: Pariter autem est custodiendum, ut invito abbate ad ordinandum alia monasteria aut ad ordines sacros vel clericatus officium tolli exinde monachi non debeant. Et infra: Nullus monachum sine testimonio et concessione abbatis in ecclesia aliqua teneat vel ad aliquem honorem promoveat. (C.18 q.2 d.p.c.8) ¶ Ecce in Tolletano dicitur quod sacerdotes et abbates et alia officia instituere debeant. Beatus Gregorius et Pelagius prohibent, dicentes abbatem a fratribus sue congregationis eligendum et ordinandum. Quo modo ergo hec tanta diversitas ad concordiam revocabitur? Sed sciendum est quosdam monachos esse indomite cervicis et effrenate superbie, quos dum abbates ad religionem cogere voluerint, in eorum deiectionem conspirant et alium moribus suis convenientem sibi proficere contendunt, quales erant illi, qui necem Beati Benedicti conspirasse leguntur. Pro huiuscemodi constitutum est, ut abbates et alia officia per sacerdotes instituantur. (C.18 q.2 c.9) Unde Pelagius papa scribit Opilioni defensori dicens: NON LICET MONACHIS ABBATES PRO SUO ARBITRIO EXPELLERE AUT ALIOS SIBIMET ORDINARE. Nullam potestatem de cetero, nullam licentiam monachis relinquimus pro arbitrio suo aut abbates expellere aut sibimet alios ordinare, quia nulla auctoritas remanebit abbati, si monachorum potestati ceperit subiacere, ut de cetero fideliter et studiose universa, quae vel ad divini cultus reverentiam vel ad utilitates eiusdem 
(C.18 q.2 c.15) De quibus in concilio Triburiensi legitur: ABBAS, QUI CAUTUS IN REGIMINE NON FUERIT, A PROPRIO EPISCOPO ET A VICINIS ABBATIBUS A SUO ARCEATUR HONORE. Si quis abbas cautus in regimine, humilis, castus, misericors, discretus sobriusque non fuerit, ac divina precepta verbis et exemplis non ostenderit, ab episcopo in cuius territorio constitit, et a vicinis abbatibus et ceteris Deum timentibus a suo arceatur honore, etiam si omnis congregatio viciis suis consentiens abbatem eum habere voluerit. (C.18 q.2 d.p.c.18) ¶ Pro huiuscemodi ergo statutum est ut cause et utilitates monasteriorum per episcopos disponantur. (C.18 q.2 c.19) Unde Gregorius scribit Vitali Defensori Sardinie. VTILITATES MONASTERII A PROPRIO EPISCOPO DEBENT DISPONI. Cognovimus quod monasteria servorum Dei vel feminarum pro suo quisque libitu et diversarum causarum executione perturbet. Quod omnino non grate suscipimus tuamque ex hoc experientiam conmonemus, ut 
MONASTERIA CLERICORUM VEL LAICORUM HABITACULA FIERI NON DEBENT. Pervenit ad me quod in ecclesiis fraternitatis tue aliqua loca dudum monasteriis consecrata nunc habitacula clericorum aut etiam laicorum facta sunt. Dumque hii qui sunt in ecclesiis, fingunt se religiose vivere, monasteriis preponi appetunt, et per eorum vitam monasteria destruuntur. Nemo enim potest ecclesiasticis obsequiis, etc. Et infra: Proinde fraternitas tua hoc, quolibet in loco factum est, emendare festinet, quia ego nullo modo patiar ut loca sacra pro clericorum ambitu destruantur. (C.18 q.2 c.27) Idem Mariano episcopo Ravenne . QUI IN SACRO SUNT ORDINE CONSTITUTI IN MONASTERIIS NULLAM HABEANT POTESTATEM. Dudum ad nos multorum relatione pervenerat monasteria in Ravennatum partibus constituta omnino clericorum vestorum dominio pregravari, ita ut occasione regiminis ea quod dici grave est, velut in proprietate possideant. Quibus non modicum condolentes predecessori vestro litteras misimus, ut hoc emendare debuisset. Sed quoniam vite est termino citius occupatus, ne hoc onus monasteriis remaneret, fraternitati vestre eadem nos scripsisse recolimus. Et quia, ut comperimus, in huius rei hactenus correctione cessatum est, hec audiens ad vos iterum providimus scripta dirigere. Hortamur ergo ut omni mora omnique excusatione submota ita monasteria ipsa ab huiusmodi studeatis gravamine relevare, quatenus nullam deinceps in eis clerici, vel, qui in sacro sunt ordine constituti, ob aliud habeant, nisi orandi tantummodo causa, accedendi licentiam, aut si forte ad peragenda sacra missarum fuerint invitati misteria. Sed ne pro cuiuslibet monachi 
GRATIA VISITANDI ET EXORTANDI MONASTERIUM EPISCOPUS ADIRE POTEST. Visitandi exortandique gratia ad monasterium quotiens placuerit ab antistite civitatis accedatur, sed sic caritatis officium illic impleat episcopus ut gravamen aliquod monasterium non incurrat. (C.18 q.2 d.p.c.29) ¶ Pro talibus, qui animarum curam non habentes, bona tantum monasteriorum in suos usus convertere cupiebant, statutum est ut monasteria cum rebus suis penitus sint libera potestate et dominio episcoporum. Quod autem nullis canonicis iuribus dicuntur monasteria esse subiecta, non ita intelligendum est, quin ipsi episcopo aliquid nomine eulogie vel in die dedicationis vel in natali sanctorum, quorum nomine ipsum monasterium dedicatum est, debeat offerri. (C.18 q.2 c.30) Unde Pelagius papa ait: NON DEBET EPISCOPUS ALIQUID A MONASTERIO EXIGERE PRETER CONDITIONES QUAS DEDICATIONIS TEMPORE CONSTITUERIT. Eleutherius frater et coepiscopus noster queritur quod mater eius in casa, quae Castellum dicitur, oratorium construxisset ac dedicavit et in eodem loco monachos constituerit, ex quibus unus est presbiter. Hoc autem tempore dedicationis inter episcopum Cardelim, cuius ipsa diocesis est, et matrem asserit convenisse ut quicquid 
eulogie offerri debeat inter ipsos monachos, et presbiterum volumus diffiniri, salvo tamen eo, ut presbiter Gaudentius, qui etiam monachus est, missas in monasterio suo sicut consuevit facere a nullo ulterius debeat prohiberi. (C.18 q.2 d.p.c.31) ¶ Canonica ergo iura, quibus monasteria subiecta non sunt, synodales exactiones intelliguntur. Non enim cogendus est abbas, sicut in Turonico concilio statuitur, ad synodum ire, nisi aliqua rationabilis causa existat. Sunt etiam quaedam servitutis officia, ut angarie operum, crebre receptiones, annue exactiones, mulctationes peccantium, a quibus omnibus monasteria libera sunt. 
(CAUSA 19) (C.19) ¶ Duo clerici ad monasterium transire volunt; uterque licentiam ab episcopo suo petiit. Modo queritur, si episcopus debeat permittere ut relicta propria ecclesia clericus monasterium ingrediatur? Item secundo queritur, si episcopus licentiam dare noluerit, an eo invito monasterium possit adire? Tertio, si contigerit ipsos regulares canonicos fuisse, utrum concedendus esset eis monasterii ingressus. (QUAESTIO 1) (C.19 q.1 d.a.c.1) ¶ Quod episcopus clericis licentiam adeundi monasterium dare debeat, in Tolletano concilio precipitur, in quo ita statutum legitur: (C.19 q.1 c.1) NON DEBET NEGARI INGRESSUS, CLERICIS QUI MONACHORUM PROPOSITUM APPETUNT. Clerici qui monachorum propositum appetunt, quia meliorem vitam sequi cupiunt, liberos eis ab episcopo in monasteriis largiri oportet ingressus. (QUAESTIO 2) (C.19 q.2 d.a.c.1) ¶ Invito vero episcopo clericum eius a nullo esse suscipiendum, Leo episcopus testatur, scribens Rustico Narbonensi episcopo: 
confirmata, ut est lex canonum. Lex vero privata est quae instinctu Sancti Spiritus in corde scribitur. Si quis horum qui privata lege ducuntur Spiritu Sancto afflatus proprium quod sub episcopo retinet, dimittere et in monasterio se salvare voluerit, quoniam privata ducitur publica lege non tenetur. Dignior enim est privata lex quam publica. Quisquis ergo hac lege ducitur, etiam episcopo suo contradicente, erit liber nostra auctoritate. (QUAESTIO 3) (C.19 q.3 d.a.c.1) ¶ Canonicos autem regulares ad monasterium transire, multis auctoritatibus prohibetur. (C.19 q.3 c.1) Unde in concilio Educensi congregato sub VII Gregorius, legitur: REGULARES CANONICI MONACHI FIERI NON DEBENT. Nullus abbas vel monachus canonicos regulares a proposito professionis canonice revocare atque ad monasticum habitum trahendo suscipere audeat, ut monachi fiant, quamdiu ordinis sui ecclesiam invenire quiverint, in qua canonice vivendo Deo servire et animam suam salvare possint. Quod si temerario ausu id agere temptaverint, anathematis vinculo obligentur. (C.19 q.3 c.2) Item Urbanus papa Secundus. DE EODEM. Mandamus et universaliter interdicimus, ne quis canonicus regulariter professus, nisi, quod absit, publice lapsus fuerit, monachus efficiatur. Quod si decreto nostro contraire presumens agere temptaverit, ad ordinem canonicum precipimus ut redeat et deinceps memorialem cucullam deserat et ultimus in choro maneat. (C.19 q.3 d.p.c.2) ¶ Subaudiendum vero est, nisi cum 
obtentu ex eodem claustro audeat sine patris totius congregationis permissione discedere. Discedentem vero nullus abbatum vel episcoporum et nullus monachorum sine communi litterarum cautione suscipiat. (C.19 q.3 d.p.c.3) ¶ Queritur, si monasteria quae semel dedicata sunt possint transire in clericorum vel secularium habitacula? (C.19 q.3 c.4) Quod in Calcedonensi concilio omnimodo prohibetur caput XXIIII MONASTERIA QUAE SEMEL DEDICATA SUNT SEMPER MONASTERIA PERSEVERENT. quae sunt semel dedicata monasteria consilio episcoporum, maneant perpetuo monasteria, et res quae ad ea pertinent, monasteriis reservari oportet, nec ea posse ultra fieri secularia habitacula. (C.19 q.3 c.5) Item in Sinodo VII, caput XIII QUI LOCA SACRA COMMUNIA DIVERSORIA FECERIT, CLERICUS DEPONATUR, LAICUS EXCOMMUNICETUR. Quoniam quibusdam viris quaedam venerabiles domus subripiuntur, tam videlicet episcopia quam monasteria et facta sunt communia diversoria, si quidem voluerint hii qui hec retinent reddere ea, ut secundum antiquitatem restaurentur, bene et optime. Alioquin, si de sacro 
(C.19 q.3 d.p.c.6) ¶ Queritur, si ingressis monasterium ultra relinquatur licentia testandi? (C.19 q.3 c.7) Hoc Gregorius prohibet, ita scribens Ianuario episcopo Caralitano: POST MONASTERII INGRESSUM NULLI RELINQUITUR TESTANDI LICENTIA. Quia ingredientibus monasterium convertendi gratia ulterius nulla sit testandi licentia, sed ut res eorum eiusdem monasterii sint, aperta legis diffinitione decretum est. (C.19 q.3 d.p.c.8) ¶ Econtra Paulus primus heremita in testamento colobium suum Athanasio Alexandrino episcopo reliquit, tunicam vero beato Antonio. Sed aliud est de his qui monasterium ingressi se et sua tradiderunt. Aliud de his qui solitariam vitam ducentes se nulli ecclesiae tradiderunt. Illi semel tradita nulli tradere possunt, isti nulli oblata libere testari valent. 
(CAUSA 20) (C.20) ¶ Duo pueritie annos agentes a parentibus monasterio traditi sunt: unus invitus, alter spontaneus cucullam induitur. Ad annos pubertatis venientes, invitus ad secularem militiam redit, spontaneus monasterium districtius petit. Nunc primum queritur, si in pueritie annis traditi cogantur religionis propositum tenere? Secundo, si preter voluntatem parentum tonsuram vel religionis vestem quis in pueritia accipiat, an possit sibi detrahi, an non? Tertio, qui preter voluntatem propriam cucullam induitur, an cogatur eam retinere, an non? Quarto, si ab uno monasterio in aliud districtius liceat transire alicui? (QUAESTIO 1) (C.20 q.1 d.a.c.1) ¶ Quod intra annos pueritie traditi, cum adulti fuerint liberum habeant arbitrium manendi vel discedendi, probatur auctoritate VIIII Synodi, in qua sic statutum est: (C.20 q.1 c.1) VIRGINITATIS PROFESSIO QUO TEMPORE FIRMA ESSE INCIPIAT. Firma autem tunc erit professio virginitatis, ex quo adulta iam etas esse ceperit et quae solet apta nuptiis deputari ac perfecta. (C.20 q.1 d.p.c.1) ¶ Si virginitatis professio 
(C.20 q.1 c.3) Item ex Tolletano concilio IIII AUT PROPRIA PROFESSIO AUT PATERNA DEVOTIO MONACHUM FACIT. Monachum aut paterna devotio aut propria professio facit. Quicquid horum fuerit, alligatum tenebit. Proinde his ad mundum revertendi intercludimus aditum et omnes ad seculum interdicimus regressus. (C.20 q.1 c.4) Item Ysidorus. IN MONASTERIO PERPETUO MANEAT QUI A PARENTIBUS IBI TRADITUS FUERIT. Quicumque a parentibus propriis in monasterio fuerit delegatus, noverit se ibi perpetuo mansurum. Nam Anna Samuel puerum suum natum et ablactatum Deo pietate obtulit, qui et in ministerio templi, quo a matre fuerat deputatus permansit, et ubi constitutus est deservivit. (C.20 q.1 c.6) Item ex concilio Triburiensi. QUI A PROGENITORIBUS MONASTERIO TRADITUS EST, AB EO EGREDI NULLO MODO VALET. Quem progenitores ad monasterium tradiderunt et in ecclesia cepit canere et legere nec uxorem ducere nec monasterium deserere poterit, sed si discesserit, reducatur. Si tonsuram dimiserit, rursum tondeatur. Uxorem si usurpaverit, dimittere compellatur. (C.20 q.1 d.p.c.7) ¶ Ex his auctoritatibus colligitur quod paterna professio pueros tenet obligatos nec licebit eis a proposito discedere quod in puerilibus annis paterna devotione susceperunt. Sed obicitur illud Leonis papa: (C.20 q.1 c.8) NON LICET PUELLIS NUPTIAS ELIGERE, QUAE SPONTANEA VOLUNTATE VIRGINITATIS SUSCEPERUNT PROPOSITUM. Puelle, quae non parentum coacte imperio sed 
(C.20 q.1 d.p.c.8) ¶ Cum ergo in principio huius capituli dicatur, ‘puelle quae non coacte imperio parentum,’ datur intelligi quod si coacte virginitatis habitum sumpserint sine prevaricatione ipsum deserere possunt. Sed puella hic nubilis intelligitur, cuius ut in subsequentibus monstrabitur, post decimum annum liberum est arbitrium nec in lectione propositi cogitur sequi parentum imperium. (QUAESTIO 2) (C.20 q.2 d.a.c.1) ¶ De his vero qui preter voluntatem parentum tonsuram vel religiosam vestem susceperint, sic diffinitur in X concilio Tolletano: (C.20 q.2 c.1) TONSURA VEL VESTIS RELIGIOSA IN MINORI ETATE SUSCEPTA A PARENTIBUS IRRITA FIERI NON POTEST. Si in qualibet minori etate vel religionis tonsuram vel religioni debitam vestem, in utroque sexu filiis aut unus aut ambo parentes dederint forte, aut nolentibus aut nescientibus se susceptam non mox visam in filiis abdicaverint, sed vel coram se vel coram episcopo palamque in conventu eosdem filios talia habere permiserint, ad secularem reverti habitum ipsis filiis quandoque penitus non licebit, sed convicti quod tonsuram aut religiosam vestem aliquando habuerint, 
tutores id factum irritum facere, si volunt. At si annum et diem dissimulando consenserint, ulterius nec ipsi nec ipsa mutare poterunt. Si vero in fortiori etate adulescentula vel adolescens servire Deo elegerit, non est parentibus potestas prohibendi. (C.20 q.2 d.p.c.3) ¶ Hac auctoritate et paterna professione docetur astringi quilibet in puerilibus annis et preter voluntatem eorum proposito suscepto perhibetur teneri, nisi tonsuram vel religiosam vestem parentes mox visam abdicaverint. Parvuli vero dum offeruntur non nisi sub multorum testimonio suscipiendi sunt. (C.20 q.2 c.4) Unde in nona Synodo legitur: INFANTES OBLATI A PARENTIBUS SUB PLURIMORUM TESTIMONIO SUSCIPIANTUR. Oportet infantes cum voluntate parentum et consensu immo ab ipsis oblatos, sub testimonio plurimorum suscipi, ut omnis occasio maledicti gratia excludatur hominum pessimorum. (QUAESTIO 3) (C.20 q.3 d.a.c . 1) ¶ Quod autem qui invitus propositum religionis susceperit non sit cogendus ad inviti propositi observationem, testatur Leo papa dicens: (C.20 q.3 c.1) NON POTEST DESERI PROPOSITUM MONACHI VOLUNTARIE SUSCEPTUM. Propositum monachi proprio arbitrio et voluntate susceptum deseri non potest absque peccato. Quod enim quis vovet Deo debet et reddere. Unde qui relicta singularitatis professione ad militiam vel ad nuptias devolutus est, publice penitentie satisfactione purgandus est, quia, etsi innocens militia et honestum potest esse coniugium, electionem tamen meliorum deservisse 
aut si vir deditus ecclesiae vel femina fuerint delegata puellarum monasterio, in utroque sexu prevaricator invitus reverti cogatur, ut vir detondeatur et puella ad monasterium regrediatur. Si autem quolibet patrocinio desertores permanere voluerit, sacerdotali sententia a Christianorum cetu habeantur extorres, ut nec locus ei ullus sit communionis. Vidue quoque, sicut iam dudum universalis statuit sinodus, professionum vel habitus sui desertrices superiori sententia condempnentur. (C.20 q.3 c.3) Item ex concilio Calcedonensi. SEMEL IN CLERO TAXATI, VEL MONASTERIIS DEPUTATI, AD MILITIAM NON REDEANT. Eos qui semel in clero taxati fuerint sive in monasteriis deputati, decrevimus non ad militiam neque ad honores seculares venire. Eos autem qui hoc ausi fuerint facere et non actu re penitere maluerint, ut ad hoc idem revertantur quod ante obtentu Dei sibi proposuerunt, convenit anathematizari. (C.20 q.3 d.p.c.3) ¶ Cum dicitur propositum monachi proprio arbitrio et voluntate susceptum, intelligitur quod si propria voluntate susceptum non fuerit, observari non cogitur. (C.20 q.3 c.4) Unde Nicholaus papa scribit omnibus episcopis in Regno Lodoici: 
esse, atque contra omnem, ut dictum est, voluntatem suam quasi regularem illum monachum permanere volunt. Super qua re diligenti cura investigantes, etiam sub iurationem patrem ipsum, si verum diceret, interrogavimus; sed isdem clericus Atto respondit se talem habuisse et habere volutatem ut filius suus verus monachus fieret et in locum illius succederet. Sub testificatione autem iurando firmaret,quod, quando primitus ei cucullam induit, idem Lambertus semper restitit, et numquam se fieri monachum consensit; sed demum ab insequentibus monachico habitu violenter est indutus, asserens, quod numquam regulam aliquando promisit, neque ego, pater eius, palla altaris indutum obtuli neque a quocumque sacerdote vel abbate, ut mos poscit, benedictione percepta regule umquam se monachum subiectum futurum promisit. Super his omnibus protestatus est prefatus clericus Atto, quia si eo tempore tam dure observantie monasticam intellexisset regulam, numquam eundem filium suum Lambertum coegisset portare cucullam. Quapropter consulte psalmographi verba recolentes, quibus voluntarie se Deo sacrificare pronuntiat et voluntaria oris sui beneplacita fieri in conspectu Dei obsecrat, presentem ut dictum est, clericum nomine Lambertum minime debere existimavimus sub tali violentia fieri monachum. Quod enim quis non eligit nec optat profecto non diligit. Quod autem non diligit facile contempnit. Nullum ergo bonum nisi voluntarium. Idcirco et Dominus non ferendam in via virgam, per quam violentia ulli inferatur, precepit. Quapropter consultius agitur, si piis suasionibus contemptum mundi et amorem Dei predicando, quam violentiam inferendo ad celestem amorem illius accenditis. Unde omnium vestrum caritati hanc nostri 
canonicos a sanctorum monachorum consortio seiunctos, quia unusquisque secundum apostolum propriam mercedem accipiet secundum suum laborem. (QUAESTIO 4) (C.20 q.4 d.a.c.1) ¶ Quod vero ab uno monasterio in aliud districtius transire monachis sit liberum, ex concilio Triburiensi habetur, in quo sic statutum est: (C.20 q.4 c.1) NON SUNT PROHIBENDE VIRGINES SACRE, QUAE CAUSA RELIGIONIS AD ALIUD MONASTERIUM ADIRE DESIDERANT. Virgines sacre si pro lucro anime sue propter districtiorem vitam ad aliud monasterium pergere disposuerint, ibidemque commanere decreverint, sinodus concedit. Si vero fuga discipline alium locum quesierint, redire cogantur. (C.20 q.4 d.p.c.1) ¶ Quod autem de virginibus sacris hoc capitulo statuitur de monachis etiam consequenter intelligitur de quolibet etiam clerico. (C.20 q.4 c.2) Sed obicitur illud Basilii: VOTA MONACHI SINE CONSENSU ABBATIS IRRITA SUNT. Monachum non licet votum vovere sine consensu abbatis sui. Si autem voverit, frangendum erit. (C.20 q.4 d.p.c.3) ¶ Verum hoc intelligendum est de 
(CAUSA 21) (C.21) ¶ Archipresbiter cuiusdam ecclesiae preposituram alterius accepit, nec priorem vult relinquere; secularium quoque negociorum procurator efficitur; claris et fulgidis vestibus se exornans ab episcopo suo corrigitur; relicto suo offitio ad secularem iudicem habet confugium. QUERITUR, an clericus in duabus ecclesiis possit conscribi? SECUNDO, si unam voluerit relinquere, an liceat ei ad aliam transire? TERTIO, an procurationes secularium negociorum clericis liceat suscipere? QUARTO, an claris et fulgidis vestibus eis ornari expediat? QUINTO, an ab episcopo correpti suum offitium relinquere, et ad secularem iudicem confugere valeant? (QUAESTIO 1) (C.21 q.1 d.a.c.1) ¶ In duabus ecclesiis aliquem posse connumerari, septima Sinodus prohibet, dicens: CLERICUS AB INSTANTI TEMPORE NON CONNUMERETUR IN DUABUS ECCLESIIS. (C.21 q.1 c.1) Negotiacionis enim est hoc et turpis lucri commodum, et ab ecclesiastica consuetudine penitus alienum. Audivimus enim ex ipsa dominica voce, quod nemo potest duobus dominis servire. Aut enim unum odio habebit, et alterum diliget: aut unum sustinebit, et alterum contempnet. Unusquisque enim secundum apostolicam vocem in quo vocatus est, in hoc debet manere, et in una locari ecclesia. quae enim per turpe lucrum in ecclesiasticis rebus efficiuntur aliena consistunt a Deo; ad vite vero huius necessitatem studia diversa sunt. Ex eis ergo, qui voluerit, acquirat corpori opportuna. Ait enim Apostolus: “Ad ea, quae michi opus 
civitatis, nec tamen priorem ecclesiam deserit: sed prior ecclesia quasi conmendata relinquitur, secunda quasi titulata habetur. Unde Leo IV scribit: (C.21 q.1 c.3) In una ecclesia titulatus alteram sibi commendatam potest habere. Qui plures ecclesias retinet, unam quidem titulatam, aliam vero sub conmendatione tenere debet. (C.21 q.1 c.4) Duobus monasteriis unus abbas preesse non potest. Unum abbatem duobus monasteriis presidere interdicimus. (C.21 q.1 d.p.c.6) ¶ Non enim potest utrique presidere tamquam titulate, sed uni tamquam conmendate, alteri vero tamquam titulate preesse valet. (QUAESTIO 2) (C.21 q.2 d.a.c.1) ¶ Qui vero relicta sua ecclesia ad aliam transire voluerit nequaquam sine dimissoriis litteris sui episcopi suscipiatur. Unde in septima Sinodo legitur: (C.21 q.2 c.1) Sine dimissoriis litteris in aliena ecclesia clericus non ordinetur. Quoniam diversarum ecclesiarum clerici suas, in quibus ordinati sunt, ecclesias relinquentes, ad alios concurrunt episcopos, et ignorante proprio episcopo in alienis constituuntur ecclesiis, ubi contingit eos sine sui examinatione permanere, precipimus amodo, 
Desertorem autem clericum cingulo honoris atque ordinis sui exutum aliquo tempore monasterio religari convenit, sicque postea in ministerio ecclesiastici ordinis revocari. Nam non poterit in talibus propagationis aboleri licentia, nisi fuerit in eis per correctionem discipline subsecuta correctio. (C.21 q.2 d.p.c.2) ¶ Obicitur autem illud Calcedonensis concilii: (C.21 q.2 c.3) Nichil commune habeat cum priori qui ab una in aliam transfertur. Si quis iam translatus est ab una ecclesia in aliam, nichil habeat commune cum priori sive sub ecclesia constitutis martiribus, sive in ptochiis, vel xenodochiis, aut eorum negociis. Eos vero, qui ausi fuerint post ordinationem huius magne et universalis sinodi agere quae prohibita sunt statuit sancta sinodus cadere de proprio gradu. (C.21 q.2 d.p.c.3) ¶ Sed aliud est transferri, atque aliud propria temeritate transire. Illud apostolica auctoritate fieri licet, hoc vero omnibus modis prohibetur. (QUAESTIO 3) (C.21 q.3 d.a.c.1) ¶ Quod autem clerici secularium negociorum procuratores esse non valeant, auctoritate Calcedonensis synodi probatur, in qua sic statutum est legitur: CLERICI POSSESSIONUM MAIORUM CONDUCTIONES NON FIANT. Pervenit in sanctam synodym quia de his qui in clero connumerantur quidam propter turpis lucri gratiam maiorum possessionum conductiones et seculares causas suscipiant et se ipsos quidem a ministeriis sanctis per desidiam separent ad domos autem secularium concurrant 
suscipiant. Decrevit igitur sancta sinodus neminem deinceps eorum, hoc est non episcopum sive clericum aut monachum conducere possessiones aut misceri secularibus procurationibus, nisi forte qui legibus ad minorum etatum tutelas sive curationes inexcusabiles attrahuntur aut cui ipsius civitatis episcopus ecclesiasticarum rerum commiserit gubernacula vel orphanorum aut viduarum qui indefense sunt aut earum personarum, quae maxime ecclesiastico indigent amminiculo propter timorem Dei. Si quis vero transgressus fuerit hec statuta correctioni ecclesiastice subiaceat. (C.21 q.3 c.2) Item ex concilio Cartaginensi i, Nichasius episcopus Culistianus dixit: QUI CLERO ANNEXI SUNT SECULARIUM POSSESSIONUM PROCURATORES NON FIANT. Qui annexi sunt clero secularium possessionum procuratores non fiant. Credo placere suggestionem meam sanctitati vestre, et displicere vobis, ut qui serviunt Deo, et annexi sunt clero, accedant ad actiones, seu amministrationes vel ad procurationes domorum. Gratus episcopus dixit: Apostolorum statuta sunt, quae dicunt: “Nemo militans Deo inplicat se negociis secularibus.” Proinde aut clerici sint sine actionibus domorum, aut actores sine offitio clericorum. Universi dixerunt: “Hoc observemus.” 
SECULARIUM NEGOCIORUM PROCURATIONEM CLERICI NON SUSCIPIANT. (C.21 q.3 c.4) Ciprianus presbiteris, et diaconibus, plebi Furnensi consistentibus salutem. Iampridem concilio episcoporum statutum est, ne quis de clericis et Dei ministris tutorem et curatorem testamento suo nominaverit, quando singuli divino sacerdotio honorati et in clericorum ministerio constituti non nisi altari et sacrificiis deservire, et precibus atque orationibus vacare debeant. Scriptum est enim: “Nemo militans Deo inplicat se negociis secularibus, ut possit placere ei, cui se probavit.” Quod episcopi et antecessores nostri religiose considerantes et salubriter providentes censuerunt, ne quis excedens ad tutelam vel curam clericum nominaret; ac si quis hoc fecisset, non offerretur pro eo, nec sacrificium pro dormitione eius celebraretur. Neque enim ante altare Dei merentur nominari in sacerdotum prece qui ab altari sacerdotes et ministros volunt avocare. NON LICET CLERICIS MOLLICIIS ET SECULARIBUS REBUS OBLIGARI. (C.21 q.3 c.5) Item ex eadem. Molliciis et secularibus rebus laqueisque obligari non debent qui divinis rebus et spiritualibus occupati sunt nec ad terrenos et seculares actus vacare. (C.21 q.3 c.6) SECULARIBUS NEGOCIIS CLERICI NON ALLIGENTUR. Item ex eadem. Hii, qui in ecclesia Domini ad ordinationem clericorum promoventur, in nullo ab administratione divina avocentur, nec molestiis et negociis secularibus alligentur, nec ab altariis et sacrificiis recedant, sed die ac nocte celestibus rebus et spiritualibus serviant. 
(QUAESTIO 4) (C.21 q.4 d.a.c.1) ¶ Quod vero fulgidis et claris vestibus eis ornari non liceat, in septima Sinodo iubetur, in qua sic statutum est: (C.21 q.4 c.1) CORRIPIANTUR CLERICI, QUI IN UNGUENTIS ET CLARIS VESTIBUS ET FULGIDIS LASCIVIUNT. Omnis iactantia et ornatura corporalis aliena est a sacrato ordine. Eos ergo episcopos vel clericos, qui se fulgidis et claris vestibus ornant, emendari oportet. Quod si in hoc permanserint, epithimio contradantur. Similiter et eos, qui unguentis unguntur. Quoniam vero radice amaritudinis exorta contaminatio facta est in ecclesia catholica, Christianos calumpniantium hereticorum, hii, qui hanc receperunt, non solum imaginarias scripturas abhominati sunt, sed et omnem reverentiam repulerunt, eos, qui religiose ac pie vivunt, offendentes, ac per hoc conpletur in eis quod scriptum est: “Abhominatio est peccatoris Dei cultus,” igitur si inventi fuerint deridentes eos, qui vilibus et religiosis vestimentis amicti sunt, per epithimium corrigantur. Priscis enim temporibus omnis sacratus vir cum mediocri ac vili veste conversabatur. Omne quippe, quod non propter necessitatem suam, sed propter venustatem accipitur, elationis habet calumpniam, quemadmodum magnus ait Basilius. Sed neque ex sericis 
NON SECULARIBUS VESTIBUS, SED ORDINI SUO CONVENIENTIBUS CLERICI UTANTUR. Episcopi, presbiteri, diaconi, secularibus indumentis non utantur, nisi, ut condecet, tunica sacerdotali; sed neque dum ambulaverint in civitate, aut in via, aut in plateis, sine operimento presumant ambulare, preterquam si in itinere longo ambulaverint, quia sicut mulier orans in ecclesiis non velato capite deturpat caput suum, iuxta Apostolicam vocem, ita sacerdos sine operimento deturpat sacerdotium suum. Quod si temere presumpserit contra statuta agere, communione privetur, donec quae statuta sunt adinplere maturet. (C.21 q.4 c.4) Item Leo papa. EXTRA DOMOS SINE PROPRIO ORNATU SACERDOTES NON APPAREANT. Sine ornatu sacerdotali extra domos sacerdotes apparere nullo modo convenit, ne ut aliquis secularium, iniurias patiantur. Contrarius denique inventus aut desinat, aut canonice subiaceat discipline. (C.21 q.4 c.5) DE EODEM. Item Innocentius II Precipimus, ut tam episcopi quam clerici in statu mentis, in habitu corporis, Deo et hominibus placere studeant, et nec in superfluitate, fissure, aut colore vestium, nec in tonsura intuentium (quorum forma et exemplum esse debent) offendant aspectum, sed potius quod eorum deceat sanctitatem. Quod si moniti ab episcopis emendare noluerint, ecclesiasticis careant beneficiis. (QUAESTIO 5) (C.21 q.5 d.a.c.1) ¶ Suum vero episcopum relinquere, 
(C.21 q.5 c.2) PRESBITER VEL DIACONUS AB EPISCOPO DEPOSITUS INPERATOREM NON ADEAT. Item ex concilio Antioceno. Si quis a proprio episcopo depositus presbiter vel diaconus, aut etiam si a sinodo quilibet episcopus fuerit exauctoratus, molestiam inperialibus auribus inferre non presumat, sed ad maiorum episcoporum sinodum sese convertat, et quae se putat habere iusta in eorum concilio alleget, atque ab his de se expectet quae fuerit deprompta sentencia. Quod si deficiens pusillanimitate hoc noluerit facere, sed inportunus fuerit inperatori, huiusmodi nullam veniam habere, neque locum ullius assertionis sue, nec spem recipiendi gradus habeat in futurum. 
(CAUSA 22) (C.22) ¶ Quidam episcopus iuravit falsum quod putabat verum, quo conperto archidiaconus eius iuravit se numquam prestaturum ei obedientiam. Conpellitur archidiaconus ab episcopo ad exhibendum sibi consuetam reverentiam; accusatur episcopus de dupplici periurio, et de eo, quod falsum iuravit, et quia archidiaconum ad peierandum conpellit. PRIMUM queritur, an iuramentum sit prestandum, vel non? SECUNDO, si sit periurus qui iurat falsum quod putat verum? TERTIO, si licuit archidiacono denegare episcopo consuetam obedientiam? QUARTO, si constiterit esse illicitum quod iuravit archidiaconus, an sit servandum? QUINTO, si constiterit illud servandum esse, an episcopus sit reus periurii, qui contra iuramentum archidiaconum suum ire conpellit? (QUAESTIO 1) (C.22 q.1 d.a.c.1) ¶ Quod iuramentum prestandum non sit, auctoritate scripture canonice probatur. Ait enim Christus in evangelio apostolis: “Sit sermo vester: Est est, non non; quod autem amplius est a malo est”. Item Iacobus in epistola: “Ante omnia, fratres mei, nolite iurare omnino”. Utraque auctoritate iuramentum prohibemur prestare. Sed aliud est ad iurandum sponte accedere, aliud vel ad asserendam innocentiam suam, vel ad federa pacis confirmanda, vel ad persuadendum auditoribus, quando pigri sunt credere quod eis utile est, iuramentum offerre. Primum prohibetur, secundum conceditur. Non enim iurare omnino peccatum est. Unde in Tolletano concilio VIII legitur: (C.22 q.1 c.1) IURAMENTUM PRO FEDERE PACIS EST FACIENDUM. 
adiectio affirmat. Quod et si testis deficiat, innocentis fidem sola iurisiurandi taxatio manifestat. (C.22 q.1 c.2) Item Augustinus super epistolam ad Galathas. IURATIO NON EST PROHIBENDA, NEC TAMQUAM BONUM APPETENDA. Non est contra preceptum Domini iuratio, quae a malo, non iurantis est, sed increduli a quo iurare cogitur. Nam hinc intelligitur, ita Dominum prohibuisse a iureiurando, ut, quantum in ipso est, quisque non iuret; quod multi faciunt, in ore habentes iurationem tamquam magnum atque suave aliquid. Nam utique Apostolus novit preceptum Domini, et tamen iuravit. Non enim audiendi sunt qui has iurationes esse non putant. Quid enim facient de illa: “Cottidie morior, per gloriam vestram, fratres, quam habeo in Christo Iesu Domino nostro”: quam greca exemplaria manifestissimam iurationem esse ostendunt. Prohibemur ergo iurare cupiditate aut dilectione iurandi. Quamvis enim iuramentum amplius sit, quam est est, non non, et ideo a malo sit, non tamen a malo tuo, sed infirmitatis aut incredulitatis eorum, qui non aliter moventur ad fidem. (C.22 q.1 c.3) Item Augustinus in epistola ad Publicolam. 
INFIRMIS IURARE CONCEDITUR. Considera, quod Salvator non per Deum iurare prohibuerit, sed per celum, et per terram, et per Iherosolimam, et per caput tuum. Et hoc quasi parvulis fuerat lege concessum, ut quomodo victimas inmolabant Deo, ne eas inmolarent idolis, sic et iurare permitterentur in Deum; non quod recte hoc facerent, sed quod melius esset Deo id exhibere quam demoniis. (C.22 q.1 c.13) Item Ysidorus Sententiarum libro II NON PROHIBET DEUS IURARE. Non est contra Dei preceptum iurare; sed dum iurandi usum facimus, periurii crimen incurrimus. (C.22 q.1 c.14) Item Augustinus de verbis Apostoli, sermone 28. IURATIO NON EST PECCATUM. Si peccatum esset iuratio, nec in veteri lege diceretur: “Non periurabis; reddes Domino iuramenta tua”. Non enim peccatum preciperetur nobis. Item: (§ 1) Non vobis dicimus, nos non iurare. Si enim hoc dicimus, mentimur. Quantum ad me pertinet, non iuro, sed quantum michi videtur, magna necessitate conpulsus, cum video, nisi faciam, michi non credi, et ei, qui michi non credit, non expedire, quod non credit. Hac perpensa ratione et consideratione librata cum magno timore dico: “Coram Deo,” aut, “testis est michi Deus,” aut, “scit Christus, quod sic est in meo animo,” et video, quod plus est, id est quod amplius est quam est est, non non. Sed hoc quod est amplius a malo est, non iurantis, sed non credentis. (C.22 q.1 d.p.c.14) ¶ Ex premissis colligitur, quod iurare non est peccatum; non tamen tamquam bonum est appetendum, ne consuetudine iurandi labamur in periurium. Sed cum dicatur procedere a malo non 
(C.22 q.1 c.15) IURAMENTUM ACCIPERE NON PROHIBEMUR. Quamvis dictum sit, ne iuremus, nusquam in scripturis sanctis me legisse memini, ne ab aliquo iurationem recipiamus. (C.22 q.1 d.p.c.15) ¶ Sed queritur, an sit utendum fide eius, qui per demonia iurat? De his ita scribit Augustinus ad Publicolam: (C.22 q.1 c.16) LICET UTI FIDE EIUS, QUI, UT EAM SERVET, PER DEMONIA IURAT. Movet te, utrum eius fide utendum sit, qui, ut eam servet, per demonia iuraverit. Ubi te volo prius considerare, utrum si quispiam per Deos falsos iuraverit se fidem servaturum, et eam non servaverit, non tibi videtur bis peccasse? Si enim tali iuratione promissam servaret. fidem ideo tantum peccasse iudicaretur, quia per Deos falsos iuraverit. Illud autem nemo reprehenderet, quia fidem servavit. Nunc vero, quia et iuravit per quos non debuit, et contra pollicitam fecit fidem quod non debuit, bis utique peccavit, ac per hoc qui utitur fide illius, quem constat iurasse per falsos Deos, et utitur non ad malum, sed ad licitum et bonum, non peccato illius se sociat, quo per demonia iuravit, sed bono pacto eius, quo fidem servavit. Neque hic eam fidem dico servari, qua fideles vocantur qui baptizantur in Christo. Illa enim 
evitetur peccatum mendacii et dolositatis. (§ 1) Sed obicitur, quod Ioseph, vir sanctus, per creaturas iuravit, dum dixit fratribus suis: “Per salutem Pharaonis, non exibitis hinc”. (§ 2) Sed sciendum est, quod sancti non tam per creaturas, quam per auctorem creaturarum iurabant, nec in creaturis aliud quam creatorem ipsarum venerabantur, sicut Ioseph, qui per Pharaonem iurando hoc in eo veneratus est, quod Dei iudicio positus erat in infimis. Unde Apostolus ait: “Omnis potestas a Domino Deo est”. Item Christus Pilato: “Non haberes in me potestatem, nisi esset tibi datum desuper”. Deus autem per creaturas iurare prohibuit, ne vel more gentilium aliquod numen deitatis creaturis inesse crederetur, vel ne creaturas contemptibiles iudicando per eas promissa pro nichilo duceremus. (§ 3) Sed queritur, quid gravius sit, an per creaturas, an per creatorem iurare fallaciter? Dupliciter enim reus est qui per creaturas iurat mendaciter, quia et contra prohibitionem iurat per quod sibi iurare non licet, (a quo peccato est inmunis, qui non nisi per creatorem iurat,) et proximum dolo capit, quod facit etiam per creatorem mendaciter iurans. Sed si periurium tanto magis penale est, quanto sanctius illud, per quod iuratur, apparet, quod, etsi per creaturas mendaciter iurans dupliciter peccet, graviori tamen se subicit pene qui per creatorem iurat mendaciter. (QUAESTIO 2) (C.22 q.2 d.a.c.1) ¶ Quod autem periurium sit falsum iurare, facile probatur. Ait enim Augustinus in libro Psalmorum super: “Domini est terra”: (C.22 q.2 c.1) PEIERAT QUI ALITER FACTURUS EST QUAM PROMITTIT. In dolo iurat qui aliter facturus est quam promittit, 
1) Cum ergo omnes, qui locuntur mendacium, perdendi sint, iuxta illud Psalmiste: “Perdes omnes, qui locuntur mendacium,” multo magis dampnabiles sunt, qui deierare mentiendo convincuntur, quia nomen Dei sui in vanum assumunt. (§ 2) Sed aliud est falsum iurare, aliud iurare in dolo. Non enim omnis, qui aliter facturus est quam promittit, in dolo iurat. Licet enim Apostolus aliter facturus esset quam Corinthiis promitteret in prima epistola, cum ait: “Veniam ad vos,” non tamen in dolo iuravit, aut mendaciter promisit. Ille enim in dolo iurat, aut mendaciter promittit, in cuius mente est, non sic se esse facturum, ut promittit; ille autem, qui promittit falsum quod putat verum, nec iurat, in dolo nec mendaciter promittit. Unde Augustinus de verbis Apostoli, sermone XXVIII: (C.22 q.2 c.3) DE EO, QUI IURAT FALSUM QUOD PUTAT VERUM. Homines falsum iurant, vel cum fallunt, vel cum falluntur. Putat homo verum esse quod falsum est, et temere iurat; aut scit vel putat falsum esse, et tamen pro vero iurat, et nichilominus cum scelere iurat. Distant autem ista periuria, quae duo conmemoravi. Fac illum iurare, qui verum putat esse pro quo iurat; verum putat esse, et tamen falsum est; non ex animo iste periurat, fallitur: hoc pro vero habet, quod falsum est, non pro re falsa sciens iurationem interponit. Da alium. Scit falsum 
mentitur, sicut nec omnis, qui mentitur, falsum dicit. Unde Augustinus in Enchiridion: (C.22 q.2 c.4) Non est iudicandus mendax qui dicit falsum quod putat verum, quia quantum in ipso est non fallit ipse set fallitur. Econtra mentitur qui dicit verum quod putat falsum nec est liber a mendacio qui ore nesciens verum loquitur sciens autem voluntate mentitur. (C.22 q.2 d.p.c.5) ¶ Ille enim falsum iurando mentitur, qui scit falsum esse quod iurat. (C.22 q.2 d.p.c. 7) Item, quod dicitur: “Perdes omnes, qui locuntur mendacium,” non de omni mendacio intelligendum est. Sunt enim quaedam mendacia, in quibus etsi sit aliqua culpa, non tamen dampnabilia sunt, immo tamquam non mendacia habenda sunt. Sunt et alia mendacia, quae sunt gravioris culpe, de quibus intelligitur: “Perdes omnes, qui locuntur mendacium”. (§ 1) Ut autem appareat, quae mendacia sint venialia, et quae dampnabilia, distinguendum est, quot sint genera mendacii. De quibus Augustinus scribit in libro de mendacio: (C.22 q.2 c.8) QUOT SINT GENERA MENDACII? Primum est capitale mendacium et longe fugiendum, quod fit in doctrina religionis, ad quod mendacium nulla condicione quivis debet adduci. Secundum, ut aliquem ledat iniuste, quod tale est, ut nulli prosit, et obsit alicui. Tertium, quod prodest alteri ita, ut obsit alteri, quamvis non ad inmundiciam obsit corporalem. Quartum, sola mentiendi fallendi quae libidine, quod mirum mendacium est. Quintum, quod fit placendi cupiditate de suavi eloquio. His omnibus penitus evitatis atque reiectis, sequitur sextum genus, quod et nulli obest, et prodest alicui, velut si quispiam pecuniam alicuius iniuste tollendam, sciens ubi sit, nescire se mentiatur. Septimum, quod et nulli obest, et prodest alicui, velut si nolens 
quia nulli cum alterius iniuria est consulendum. Non est mentiendum quarto genere, propter mendacii libidinem, quae per se ipsam viciosa est. Non est mentiendum quinto genere, quia nec ipsa veritas placendi causa hominibus enuncianda est; quanto minus mendacium, quod per se ipsum, quia mendacium est, utique turpe est? Non est mentiendum sexto genere, neque enim recte testimonii veritas pro cuiusque temporali commodo ac salute corrumpitur; ad sempiternam vero salutem nullus ducendus est opitulante mendacio. Neque septimo genere mentiendum est, non enim cuiusque commoditas aut salus temporalis perficiende fidei preferenda est, nec se quisquam in recte factis nostris tam male moveri sentiat, ut fiat etiam animo deiectior longe quae a pietate remotior. Nec octavo genere mentiendum est, quia et in bonis castitas animi pudicitie corporis prefertur, et in malis, quod ipsi facimus, eo, quod fieri sinimus, nobis dampnabilius est. (§ 2) In his autem octo generibus tanto quisque minus peccat, cum mentitur, quanto magis a primo recedit. Quisquis autem esse aliquod genus mendacii, quod peccatum non sit, putaverit, decipiet se ipsum turpiter, cum honestum se deceptorem arbitretur aliorum. (C.22 q.2 c.9) Item Augustinus de verbis Apostoli. NON LICET ALICUI HUMILITATIS CAUSA MENTIRI. 
PRO TEMPORALI VITA ALICUIUS PERFECTUS MENTIRI NON DEBET. Ne quis arbitretur perfectum et spiritualem hominem pro ista temporali vita, morte cuius sua vel alterius non occiditur anima, debere mentiri, sed quoniam aliud est mentiri, aliud verum occultare; siquidem aliud est falsum dicere, aliud verum tacere; ut si quis forte non velit ad istam visibilem mortem hominem prodere, paratus esse debet verum occultare, non falsum dicere, ut neque prodat, neque mentiatur, nec occidat animam suam pro corpore alterius. (§ 1) Duo vero sunt genera mendaciorum, in quibus non est magna culpa, sed tamen non sunt sine culpa; cum aut iocamur, aut, proximo consulendo, mentimur. Illud autem primum in iocando ideo non est perniciosum, quia non fallit. Novit enim ille, cui dicitur, iocandi causa fuisse dictum. Secundum autem ideo mitius est, quia retinet nonnullam benivolentiam. (§ 2) Illud vero, quod non habet duplex cor, nec mendacium quidem dicendum est, verbi gratia, tamquam, si cui gladius conmendetur, et promittat se redditurum, cum ille, qui conmendavit poposcerit; si forte gladium suum repetat furens, manifestum est, non esse reddendum, ne vel se occidat, vel alios, donec ei sanitas restituatur. Hic ideo non habet duplex cor, quia ille, cui conmendatus est gladius, cum promittebat, se redditurum poscenti, non cogitabat furentem posse repetere. (§ 3) Manifestum est non esse culpandum aliquando verum tacere, falsum autem dicere non invenitur concessum sanctis. (C.22 q.2 c.18) Item Augustinus in libro questionum Genesis c. 45. NON DEPUTANTUR MENDACIA, CUM EA, QUAE NON SUNT, IOCO DICUNTUR. Quod ait fratribus suis Ioseph: “Nesciebatis, quia non 
rogaverit Saram, ut sororem eius se esse mentiretur, dicens: “Novi, quod pulcra sis mulier, et quod, cum viderint te Egiptii, dicturi sunt, uxor illius est, et interficient me, et te reservabunt. Dic ergo, obsecro te, quod soror mea sis, ut bene sit michi propter te, et vivet anima mea ob gratiam tui”. Sed Abraham non mendacium dici, sed verum taceri voluit. Unde idem Augustinus ait in questionum Genesis: (C.22 q.2 c.22) QUOMODO ABRAHAM EXCUSETUR DE MENDACIO, QUI SARAM SOROREM SUAM ESSE DIXIT. Queritur, cur patriarcha mentiri voluit, ut diceret Saram sororem suam, et non potius Deo conmisit, qui, si vellet, eius pudicitiam apud Pharaonem servare posset. Sed veritatem voluit celari, non mendacium dici. Soror enim dicitur, quia filia fratris erat. Et in hoc ostenditur, quod nemo debet temptare Deum suum, dum habet quod rationabili consilio faciat. Fecit quod potuit: quod non potuit Deo conmisit, in quem speravit, nec eum fides aut spes fefellit. Si autem interrogatus illam uxorem suam indicaret, duas res conmitteret Deo, et vitam suam, et uxoris pudicitiam. (C.22 q.2 d.p.c.22) ¶ Item opponitur, quod Iacob mentiendo et sibi profuit, et alii nocuit, nec tamen reprehenditur, sed conmendatur. Sed Iacob dicendo se esse Esau primogenitum, non est mentitus. Non enim 
dicitur eisdem: “Si autem Christi, ergo Abrahe semen estis”. Hinc idem Apostolus scribens Romanis ait: “O tu Iudee, si circumcidaris, nec legem eius observes, circumcisio tua preputium facta est, quomodo et preputium, si iusticias legis custodiat, in circumcisionem reputatur”. Prefertur ergo, ut ex premissis colligitur, imitatio operis origini carnis. Veraciter ergo, non mendaciter, Iacob se dixit Esau esse; nec mentiendo, sed verum dicendo sibi profuit, alteri vero non nocuit, quia benedictionem sibi debitam accepit, non alienum subripuit. (§ 2) Episcopus vero iste, de quo agitur, etsi falsum iuravit, tamen quia, ut supra dictum est, ream linguam non facit nisi rea mens, nequaquam reus periurii habetur. Probatur etiam hoc exemplo Saulis, qui, cum esset in castris pugnaturus contra Philisteos, iuravit se interfecturum quicumque ante solis occasum comederet. Ionathas autem filius eius non audito regis iuramento, cum pugnando magnam hostium stragem dedisset, et salutem fecisset in Israel, fame laborans vidit favum mellis, quem regia virga, quam gestabat in manibus, accepit et comedit, statim quae oculi, quos fere fames clauserat, aperti sunt, et facies eius est exhilarata. Quo conperto Saul voluit eum dare neci; sed precibus et pia populi supplicatione placatus mortis revocavit sententiam, ne interficeretur ille, per quem salus data erat in Israel, et quo pugnante de manibus hostium populus ille liberatus fuerat. Ecce Saul falsum iuravit, quia quod iurando se facturum decrevit precibus populi provocatus non fecit. Nec tamen periurii reus arguitur, quia quantum in ipso fuit, quod iuravit inplevit, dum sententiam mortis in filium dedit, quam non carnali affectu, sed populi supplicatione revocavit. 
(QUAESTIO 4) (C.22 q.4 d.a.c.1) ¶ Quod autem illicita iuramenta servari non debeant, in Tolletano concilio VIII legitur, in quo sic statutum est: (C.22 q.4 c.1) MELIUS EST VOTA STULTE PROMISSIONIS NON INPLERE QUAM CRIMEN ADMITTERE. Si publicis sacramentorum gestis (quod Deus avertat) a quibuslibet illicita vel non bona extitisset conditio allegata, quae aut iugulare animam patris, aut gerere conpelleret stuprum sacratissime virginis, numquid non tollerabilius esset stulte promissionis vota reicere, quam per inutilium promissorum custodiam exorrendam criminum inplere mensuram? (C.22 q.4 c.2) Item Ambrosius de offitiis, libro I ALIQUANDO NON EXPEDIT PROMISSUM SOLVERE SACRAMENTUM. Est etiam contra offitium nonnumquam promissum solvere sacramentum, ut Herodes, qui iuravit, quoniam quicquid petitura esset daret filie H erodiadis, necem Iohannis prestavit, ne promissum negaret. (C.22 q.4 d.p.c.2) ¶ Item in sermone S. Augustini episcopi de decollatione sancti Iohannis Baptiste, qui sic incipit: “Cum sanctum evangelium legeretur”: 
(C.22 q.4 c.5) Item Ysidorus in Sinonimis, libro secundo. TURPIA VOTA SERVANDA NON SUNT. In malis promissis rescinde fidem. In turpi voto muta decretum. Quod incaute vovisti non facias. Inpia est promissio, quae scelere adinpletur. (C.22 q.4 c.6) Item Beda in omelia XLIV NON EST OBSERVANDUM IURAMENTUM, QUO MALUM INCAUTE PROMITTITUR. Si aliquid forte nos incautius iurare contigerit, quod observatum peiorem vergat in exitum, libere illud salubriore consilio mutandum noverimus, ac magis instante necessitate peierandum nobis, quam pro vitando periurio in aliud crimen gravius esse divertendum. Denique iuravit David per Deum occidere Nabal virum stultum et inpium, atque omnia, quae ad eum pertinebant demoliri. Sed ad primam intercessionem Abigail femine prudentis mox remisit minas, revocavit ensem in vaginam, neque aliquid culpe se pro tali periurio contraxisse doluit. (C.22 q.4 c.7) Item. DE DUOBUS MALIS MINUS ELIGI OPORTET. Non solum in iurando, sed in omne, quod agimus, hec est moderatio sollicitius observanda, ut, si talem forte in lapsum versuti hostis inciderimus insidiis, ex quo sine aliquo peccati contagio surgere non possumus, illum pocius evadendi aditum petamus, in quo minus periculi nos perpessuros esse cernimus. (C.22 q.4 c.8) Item Ambrosius de offitiis. TOLLERABILIUS EST IURAMENTUM NON INPLERE, QUAM QUOD TURPE EST 
saltatione promittitur; crudele, quod mors Prophete pro iurisiurandi religione donatur. Quanto tollerabilius tali fuisset periurium sacramento? Si tamen periurium dici posset quod ebrius inter vina iuraverat, quod et iuratus inter saltantium choros promiserat. Infertur disco Prophete caput, et hoc estimatum est fidei esse, quod amicitie fuit. (C.22 q.4 c.11) Item ex concilio Ylerdensi. QUA PENA FERIATUR QUI ILLICITUM IURAMENTUM FACIT. Qui sacramento se obligaverit, ut litigans cum quolibet ad pacem nullo modo redeat, pro periurio uno anno a conmunione corporis et sanguinis Domini segregatus, reatum suum elemosinis, fletibus et quantis potuerit ieiuniis absolvat. Ad karitatem vero, quae operit multitudinem peccatorum, celeriter venire festinet. (C.22 q.4 c.12) Item. NON OMNIA PROMISSA SOLVENDA SUNT. Non semper promissa omnia solvenda sunt. Denique ipse Dominus frequenter mutat sentenciam, sicut scriptura indicat. (C.22 q.4 c.13) Item Ysidorus Sentenciarum libro II DE EODEM. Non est observandum sacramentum, quo malum 
facturum se sacramento devoverit, omnino non faciat, quia stulta vota frangenda sunt. (C.22 q.4 c.16) Item ex Decreto Sotheris papae, cap. iii. IURAMENTUM, QUO MALUM INCAUTE PROMITTITUR, NON EST SERVANDUM. Si aliquid forte incautius nos iurasse contigerit, quod observatum peiorem vergat in exitum, illud consilio salubriori mutandum noverimus, et magis instante necessitate periurandum nobis, quam pro facto iuramento in aliud crimen maius esse divertendum. (C.22 q.4 c.17) Item ex concilio Eliberitano, c. 1. TEMERITAS EMENDETUR, CUM DIFFINITIO INCAUTA SOLVITUR. Diffinitio incauta laudabiliter solvenda est, nec est prevaricatio, sed temeritatis emendatio. (C.22 q.4 c.18) Actio quarta septime sinodi. ILLICITUM IURAMENTUM NON EST SERVANDUM. Iohannes apocrisarius orientalium sedium dixit: Significat sermo patris nostri Sophronii, quod melius sit iurantem periurare, quam servare sacramentum in fractione sacrarum ymaginum. Hoc autem dicimus, quia sacramento quidam se excusant. Tarasius patriarcha dixit: Quia pater Sophronius noverat bonitatem Dei, propterea transgredi voluit inpium iuramentum. Item: (§ Tarasius patriarcha dixit: Herodes observavit iuramentum, et periit: Petrus vero negavit cum iuramento, et conversus flevit, et salvatus est. Omne enim peccatum bonus Deus indulget, si quis ex toto corde peniteat. Sancta sinodus dixit: Sic docet sancta scriptura. 
dampnabilius contempnitur. Unde Augustinus de bono coniugali: (C.22 q.4 c.20) NON EST APPELLANDA FIDES, QUAE AD PECCATUM FACIENDUM ADMITTITUR. Si ad peccatum admittendum fides adhibetur mirum, si fides appelletur. Verumtamen, qualiscumque sit, si et contra ipsam fit, peius est, nisi cum propterea deseritur, ut ad fidem veram legitimam quae redeatur, id est ut peccatum emendetur voluntatis pravitate correcta, tamquam si quisque, cum hominem solus expoliare non possit, inveniat socium iniquitatis, et cum eo paciscatur, ut simul id faciant, spolium quae partiantur, quo facinore conmisso totum solus auferat. Dolet quidem ille, et servatam sibi non esse fidem conqueritur; verum in ipsa sua querela cogitare debet, potius in bona vita ipsi humane societati fuisse servandum, ne preda iniqua ex homine fieret, si sentit, quam inique sibi in peccati societate servata non fuerit. Ille quippe utrobique perfidus ac profecto sceleratior iudicandus est. (C.22 q.4 c.21) Item. SI PROPTEREA FIDES NON SERVATUR, UT AD BONUM REDEATUR, NON IDEO VIOLARI DICITUR. Mulier, si fide coniugali violata fidem servet adultero, utique mala est; si nec adultero, peior. Porro si eam flagicii peniteat, et ad castitatem rediens coniugalem 
(C.22 q.4 c.22) DE QUODAM HUBALDO, QUI IURAVIT SE NON MINISTRATURUM NECESSARIA MATRI ET FRATRIBUS. Inter cetera, ut rogaveras, a patre nostro Ambrosio quesivi, quid tibi, karissime, agendum sit de Hubaldo parrochiano tuo, qui captus et timore necis inpulsus sue concubine iuramento firmavit ipsam in coniugem suscipere, propriam quae matrem de domo cum fratribus expellere, nichil quae eis alimonie umquam inpendere. Quia vero quam prius habuerat non est peccatum in coniugem suscipere, matrimonium sit in Deo firmum et stabile. (§ 1) Porro iuramentum non ob hoc invenitur fuisse institutum, ut esset vinculum iniquitatis, vel matricidii, vel fratricidii, seu cuiuscumque criminis. Nec credo sacramentum ad hoc debere fieri, ut iniusta iuratio suorum bonorum sit iniuste iurantibus expoliatio, et accipienti eterna dampnatio. Periurii namque pena percutitur, et velut homicida in extremo examine a iusto iudice degrandinabitur, per quem sacrosanctum evangelium ad iniustum et illicitum, et Deo minime amabile, quasi testimonium iuste et humane petitionis adducitur. (§ 2) Foveat itaque Hubaldus matrem et fratres, et lugeat, si coactione et timore iuramenti aliquid defuit matri. Qui vero eum iurare coegerunt quod non debuit, reatu periurii inpliciti teneantur. Iniuria quippe iniuste irrogata eius est infamia, qui facit. Nec enim ullo modo ad obprobrium coacte voluntatis trahitur quod illicita conditio necessitatis extorsit. (C.22 q.4 d.p.c.22) ¶ Sed cum his omnibus illicita iuramenta non servanda probentur, obponitur, quod Iosue Gabaonitas contra preceptum Domini non deleverit, quia seniores Israel cum eis iuramento pacem firmaverant. Sed notandum est, quod seniores Israel, etsi scirent a Domino 
esse deceptos, voluerunt delere eos, sed pepercit eis Iosue propter iuramentum seniorum Israel. Unde Ambrosius in libro de Offitiis: (C.22 q.4 c.23) QUAEDAM, LICET A DEO PROHIBEANTUR, TAMEN IURAMENTO FIRMATA NON SUNT EVITANDA. “Innocens credit omni verbo”. Non vituperanda facilitas, sed laudanda bonitas. Hoc est innocentem esse, ignorare quid noceat, et si circumscribitur ab aliquo, de omnibus tamen iudicat qui fidem in omnibus esse arbitratur. Hac igitur mentis sue dote inclinatus Iesus, ut crederet Gabaonitis, testamentum disposuit, pacem dedit, confirmavit societatem. Sed ubi in terras eorum ventum est, deprehensa fraude, quod, cum essent finitimi, advenas esse se simulaverint, circumscriptum se populus patrum indignari cepit. Iesus tamen pacem, quam dederat, revocandam non censuit, quia firmata erat sacramenti religione, ne, dum alienam perfidiam redargueret, suam fidem solveret. Mulctavit meliori tamen eos obsequio ministerii. Clementior sentencia, sed diuturnior. (C.22 q.4 d.p.c.23) ¶ Illicitum ergo iuramentum, quod servari prohibetur, intelligendum est, quod scitur illicitum esse, dum iuratur. Si autem nescitur illicitum esse, ipsa ignorantia excusetur si putetur licitum esse, non ex ignorantia iuris, sed facti. Aliud enim est, si alicuius 
esse iuramentum, cui aliquod istorum defuerit; non tamen cuicumque contigerit aliquod istorum deesse prohibetur servari. (§ 2) Aliquando namque iuramento deest iusticia; veluti, cum quispiam post votum castitatis ducit uxorem, iuramento firmans, numquam ab ea se discessurum, quod, quamvis illicitum sit, quia iusticia sibi probatur deesse, tamen auctoritate Augustini servari precipitur. Hoc autem si quis contendat prerogativa coniugii, non propter religionem iurisiurandi servari, animadvertat, Gabaonitas ob solam religionem contra inperium Domini reservatos. Cum ergo omne preceptum Domini iustum sit, patet ei iusticiam deesse, quod eius precepto contrarium invenitur. (§ 3) Iudicium quoque aliquando iuramento constat deesse, veluti, cum propria temeritate aliquis ductus iurat se manducaturum et bibiturum. Hoc quamvis levitate indiscreta illicitum probetur, non tamen ideo violari iubetur. (§ 4) Iuramentum itaque multipliciter illicitum intelligitur. Est enim illicitum aliquando ex eo, quod iuratur, aliquando ex modo iurandi. Ex eo, quod iuratur, tunc est illicitum iuramentum, quando id, quod iuratur, in sui natura viciosum est vel vitam adimens, ut adulterium, homicidium, et his similia; vel reparari non permittens, veluti cum inimico ad pacem non redire, indigenti misericorditer non subvenire. Ista, quia perspicuam habent in se iniusticiam, etsi iuramento firmentur, tamen servari non debent. Circa hec itaque iuramenta intelligenda sunt quae de illicitis iuramentis non observandis supra statuta leguntur. Quisquis ergo se iuramento firmaverit aliquid facturum, quo vel corporalis, vel spiritualis salus adimatur, vel sine quo utraque salus reparari vel conservari non possit, fidem promissam servare prohibetur; quorum exempla premisse auctoritates subiciunt, dum eum, qui homicidium facere, 
indici. (§ 6) Ex modo iurandi tunc est illicitum iuramentum, quando inconsiderate et incircumspecte aliquid iuratur, quo nec corporalis, nec spiritualis salus adimitur, et sine quo utraque salus reparari et vita conservari valet: veluti dum aliquis a parentibus coactus, ut clericatus tonsuram vel religionis vestem suscipiat, se neutrum facturum iuramento firmaverit. Hoc, quamvis aliquibus videatur reprehensibile, quia opus karitatis iuramento se non facturum promisit, nulla tamen auctoritate servari prohibetur, quia, etsi numquam clericatus tonsuram vel religionis vestem suscipiat, non tamen ideo minus salutem promereri malet, cum nonnulli in laicali habitu sanctissimi et Deo delecti inveniantur. Quo exemplo evidenter datur intelligi, quotiens aliquis iurat, se non facturum aliquid, quo expeditior sibi via preparetur ad beatitudinem, dummodo sine eo salutem valeat invenire, quod iuramentum non prohibetur observare. Unde, cum nos iuramus, non daturos alicui aliquid, sine quo utraque salus eius potest esse incolumis, etsi aliqua ex eo sibi commoditas prestaretur, nulla tamen auctoritate iuramentum servare prohibemur, dummodo sit nobis alia via necessitatibus eius subveniendi. (QUAESTIO 5) (C.22 q.5 d.a.c.1) ¶ Quod autem quinto loco queritur, 
septem sequentes annos, et numquam sit sine penitencia. Et alii, si conscii fuerint, similiter peniteant. (C.22 q.5 c.5) Item Augustinus in sermone de decollatione sancti Iohannis. HOMICIDAM VINCIT QUI SCIENS AD PERIURIUM CONPELLIT. Ille, qui hominem provocat ad iurationem, et scit, eum falsum esse iuraturum, vincit homicidam, quia homicida corpus occisurus est, ille animam, immo duas animas, et eius, quem iurare provocavit, et suam. Scis, verum esse quod dicis, et falsum quod ille dicit, et iurare conpellis? Ecce iurat, ecce periurat. Tu quid invenisti? immo et tu peristi, qui de illius morte saciari voluisti. (C.22 q.5 d.p.c.7) ¶ Item, qui audit aliquem falsum iurare, et tacet, delinquit. Unde Augustinus ait in questionibus Levitici c. 1.: “Anima, quae audierit vocem iurantis falsum etc.”: (C.22 q.5 c.8) CUI SIT INDICANDUM FALSUM, QUOD AB ALIQUO IURATUR. Hoc videtur dicere, peccare hominem, quo audiente iurat aliquis falsum, et scit, eum falsum iurare, et tacet. Tunc autem scit, si eius rei, de qua iuratur, testis fuit, aut videns, aut conscius fuit, id est aliquo modo cognovit, aut oculis suis conspexit, aut ille ipse, qui iurat, illi indicavit. Ita enim potuit esse conscius. (§ 1) Sed inter timorem huius peccati, et timorem proditionis hominum non parva existit plerumque temptatio. Possumus enim paratum ad periurium admonendo vel prohibendo a tam gravi peccato revocare; sed si non audierit, et coram nobis de re, quam novimus, falsum iuraverit, utrum prodendus sit, ita ut proditus etiam periculum mortis incurrat, difficillima questio est. Sed quia hic non expressit, cui hoc 
Queritur de eo, qui verborum calliditate se circumuenire putat illum, cui iuramentum defert, an sit reus periurii, nisi servaverit quod iurasse creditur. De hoc ita scribit Ysidorus Sentenciarum libro II: (C.22 q.5 c.9) DE EO, QUI CALLIDITATE VERBORUM IURAT. Quacumque arte verborum quis iuret, Deus tamen, qui conscientie testis est, ita hoc accipit, sicut ille, cui iuratur, intelligit. Dupliciter autem reus fit, qui et nomen Dei in vanum assumit, et proximum dolo capit. (C.22 q.5 c.11) APUD DEUM VERBA NOSTRA NON EX ORE, SED EX CORDE PROCEDUNT. Humane aures talia verba nostra iudicant, qualia foris sonant. Divina vero iudicia talia foris audiunt, qualia ex intimis proferuntur. (§ 1) Certe noverit ille, qui intentionem et voluntatem alterius variis verbis explicat, quia non debet aliquis verba considerare, sed voluntatem et intentionem, quia non debet intentio verbis deservire, sed verba intentioni. (C.22 q.5 d.p.c.11) ¶ Si ergo divina iudicia verba nostra talia foris audiunt, qualia ex intimis proferuntur, si intentio non debet deservire verbis, sed verba intentioni: patet, quod Deus non sic accipit iuramentum, sicut ille, cui iuratur, sed pocius sicut qui iurat intelligit, cum recipienti non ex intimis, sed ex his quae proferuntur 
sicut in brevi illo continetur, quod manibus suis se scripsisse arbitretur, contineatur autem in illo, hunc esse reum obiectorum, numquid a Domino periurus reputabitur? aut numquid poterit argui, se iurasse, adulterii aut furti reatum incurrisse? Non. Hinc et Iohannes Crisostomus ait: (C.22 q.5 c.12) INTER IURAMENTUM ET LOCUTIONEM FIDELIUM NULLA DEBET ESSE DIFFERENTIA. Iuramenti huius causa est, quia omnis, qui iurat, ad hoc iurat, ut quod verum est loquatur. Et ideo Dominus inter iuramentum et loquelam nostram nullam vult esse distantiam, quia, sicut in iuramento nullam convenit esse perfidiam, ita quoque in verbis nostris nullum debet esse mendacium, quia utrumque, et periurium et mendacium, divini iudicii pena dampnatur, dicente scriptura: “Os, quod mentitur, occidit animam”. Quisquis ergo verum loquitur, iurat, quia scriptum est: “Testis fidelis non mentietur”. (C.22 q.5 c.13) Idem. ANTE, QUAM ALIQUIS IURET, PEIERAT, SI CONTRA CONSCIENTIAM IURARE PARAT. Qui periurare paratus est, ante, quam periuret, iam periurus videtur, quia Deus non ex operibus iudicat, sed ex cogitationibus et ex corde. (C.22 q.5 d.p.c.13) ¶ Ex his omnibus colligitur, quod iuramenta secundum intentionem prestantis, non recipientis, a Deo iudicantur. Quomodo ergo, secundum Ysidorum, quaecumque arte verborum quis iuret, Deus sic accipit, sicut ille, cui iuratur, intelligit? Sed sicut aliud est callida arte verborum iurare, aliud simpliciter intentionem suam iurando enunciare, sic aliud est simplici 
(C.22 q.5 c.14) ANTE ANNOS RATIONABILES ALIQUI NON COGANTUR IURARE. Parvuli, qui sine etate rationabili sunt, non cogantur iurare. Et qui semel periuratus fuerit, nec testis sit post hec, nec ad sacramentum accedat, nec in sua causa vel alterius iurator existat. (C.22 q.5 c.15) Item ex concilio Eliberitano. ANTE QUATUORDECIM ANNOS NULLUS IURARE COGATUR. Pueri ante quatuordecim annos iurare non cogantur. (C.22 q.5 d.p.c.17) ¶ De forma vero fidelitatis, et quid quisque debeat domino, vel e converso, sic invenitur in epistola Filiberti episcopi: (C.22 q.5 c. 18) QUAE IN FIDELITATE SUNT OBSERVANDA. De forma fidelitatis aliquid scribere monitus, hec vobis, quae secuntur, breviter ex librorum auctoritate notavi. Qui domino suo fidelitatem iurat, ista sex in memoria semper habere debet: incolume, tutum, honestum, utile, facile, possible. Incolume videlicet, ne sit in dampnum domino suo de corpore suo. Tutum, ne sit ei in dampnum de secreto suo, vel de munitionibus, per quas tutus esse potest. Honestum, ne sit ei in dampnum de sua iusticia, vel de aliis causis, quae ad honestatem eius pertinere videntur. Utile, ne sit ei in dampnum de suis 
(C.22 q.5 d.p.c.19) ¶ Ut itaque ex premissis apparet, mendacium nec simplici sermone debet proferri, nec iuramento firmari. Mendacium autem non solum in verbis, sed etiam in simulatis operibus esse probatur. Unde Ambrosius ait in sermone habito in dominica de Abraham: (C.22 q.5 c.20) MENTITUR QUI PROFESSIONEM SUAM OPERIBUS NON OSTENDIT. Cavete, fratres, mendacium, quia omnes, qui amant mendacium, filii sunt diaboli. (§ 1) Non solum in falsis verbis, sed etiam in simulatis operibus mendacium est. Mendacium namque est, Christianum se dicere, et opera Christi non facere. Mendacium est episcopum, sacerdotem vel clericum se profiteri, et contraria huic ordini operari. 
(CAUSA 23) (C.23) ¶ Quidam episcopi cum plebe sibi conmissa in heresim lapsi sunt; circumadiacentes catholicos minis et cruciatibus ad heresim conpellere ceperunt, quo conperto apostolicus catholicis episcopis circumadiacentium regionum, qui ab inperatore civilem iurisdictionem acceperant, inperavit, ut catholicos ab hereticis defenderent, et quibus modis possent eos ad fidei veritatem redire conpellerent. Episcopi, hec mandata Apostolica accipientes, convocatis militibus aperte et per insidias contra hereticos pugnare ceperunt. Tandem nonnullis eorum neci traditis, aliis rebus suis vel ecclesiasticis expoliatis, aliis carcere et ergastulo reclusis, ad unitatem catholice fidei coacti redierunt. Hic PRIMUM queritur, an militare peccatum sit? SECUNDO, quod bellum sit iustum, et quomodo a filiis Israel iusta bella gerebantur? TERTIO, an iniuria sociorum armis sit propulsanda? QUARTO, an vindicta sit inferenda? QUINTO, an sit peccatum iudici vel ministro reos occidere? SEXTO, an mali sint cogendi ad bonum? SEPTIMO, an heretici suis et ecclesiae rebus sint expoliandi, et qui possidet ab hereticis ablata an dicatur possidere aliena? OCTAVO, an episcopis vel quibuslibet clericis sua liceat auctoritate, vel Apostolici, vel inperatoris precepto arma movere? 
concursus populorum, ut de manibus iniqui iudicis eum eriperent, et ab iniuria mortis illum defenderent, ipse econtra et exemplo et verbo patienciam docens, rogabat eos, ne suum martirium inpedirent, quid aliud monemur, quam sicut proprias, ita et sociorum iniurias patienter tollerare, nec ad arma concurrere, sed eorum exemplo ad similia ferenda animum preparare? (§ 2) Item cum in Proverbiis dicatur: “Michi vindictam, et ego retribuam, dicit Dominus;” item, cum in evangelio dicatur: “Nolite iudicare, et non iudicabimini;” item, cum pater familias dicat servis volentibus colligere zizania: “Sinite utraque crescere usque ad messem, et tunc dicam messoribus, colligite zizania, et alligate fasciculos ad comburendum;” (§ 3) item, cum rex ille, qui nuptias fecerat filio suo, missis exercitibus suis, angelorum videlicet, dicatur perditurus homicidas prophetarum et apostolorum, qui vocati ad nuptias venire contempserunt credendo; item, cum Paulus apostolus dicat in epistola ad Romanos: “Nolite iudicare invicem;” item: “Tu quis es, qui iudicas servum alienum? Suo domino stat, aut cadit. Sive ergo vivimus sive morimur, Domini sumus. In hoc enim Christus mortuus est, et resurrexit, ut et vivorum, et mortuorum dominetur:” in his omnibus quid aliud precipitur, quam ut vindicta delinquentium divino reservetur examini? Cum ergo, ut supra dictum est, milicia videatur instituta vel ob iniuriam propulsandam, vel ad vindictam inferendam, utrumque autem lege evangelica prohibeatur, apparet, quod militare peccatum est. Hinc etiam Gregorius: (C.23 q.1 d.p.c.1) ¶ His ita respondetur: precepta patiencie non tam ostentatione corporis quam preparatione cordis sunt retinenda. Unde Augustinus ait in sermone de puero centurionis: 
ostenditur, quod ipse Dominus Iesus, exemplum singulare patiencie, cum percuteretur in facie, respondit: “Si male locutus sum, exprobra de malo; si autem bene, quid me cedis?” Nequaquam igitur preceptum suum, si verba intueamur, inplevit. Neque enim prebuit percutienti alteram partem, sed pocius prohibuit, ne faceret et iniuriam augeret. Et tamen paratus advenerat non solum in faciem percuti, verum etiam pro his quoque, a quibus hec paciebatur, crucifixus occidi, pro quibus ait in cruce pendens: “Pater, ignosce illis, quia nesciunt quid faciunt”. (§ 2) Neque Paulus apostolus preceptum Domini et magistri sui videtur inplesse, ubi etiam percussus in faciem dixit principi sacerdotum: “Percutiet te Deus, paries dealbate; sedes me iudicare secundum legem, et contra legem iubes me percuti?” Et cum a circumstantibus diceretur: “Iniuriam facis principi sacerdotum?” irridens eos ammonere voluit quid dixerit, ut qui saperent intelligerent iam destruendum esse in adventu Christi parietem dealbatum, hoc est ypocrisin sacerdotii Iudeorum. Ait quippe: “Nescivi fratres, quia princeps est. Scriptum est enim: Principi populi tui non maledices,” cum proculdubio qui in eodem populo creverat, atque in lege fuerat eruditus, illum principem sacerdotum nescire non posset, nec eos, quibus ita notus fuerat, ullo modo falleret, quod nesciret. Sunt ergo ista precepta patiencie semper in cordis preparatione 
autem eis: “Neminem concusseritis; estote contenti stipendiis vestris”. Quibus proprium stipendium sufficere debere precepit, militare utique non prohibuit. (C.23 q.1 c.3) Item eiusdem ad Bonifatium. IN BELLICIS ARMIS MULTI DEO PLACERE POSSUNT. Noli existimare, neminem Deo placere posse, qui armis bellicis ministrat. In his erat sanctus David, cui Dominus tam magnum perhibuit testimonium. In his etiam plurimi illius temporis iusti. In his erat ille centurio, qui Domino dixit: “Non sum dignus, ut intres sub tectum meum”. (§ Hoc ergo primum cogita, quando armaris ad pugnam, quia virtus tua etiam ipsa corporalis donum Dei est. Sic enim cogitabis de dono Dei non facere contra Dominum. Fides enim, quando promittitur, etiam hosti servanda est, contra quem bellum geritur; quanto magis amico, pro quo pugnatur? Pacem habere voluntatis, bellum autem debet esse necessitatis, ut liberet Deus a necessitate, et conservet in pace. Non enim pax queritur, ut bellum exerceatur, sed bellum geritur, ut pax acquiratur. Esto ergo bellando pacificus, ut eos, quos expugnas, ad pacis utilitatem vincendo perducas. “Beati enim pacifici” (ait Dominus) “quoniam filii Dei vocabuntur”. Si autem pax humana tam dulcis est pro temporali salute mortalium, quanto dulcior est pax divina pro eterna salute angelorum? Itaque hostem pugnantem necessitas deprimat, non voluntas. Sicut bellanti et resistenti violentia redditur, ita victoriis capto misericordia iam debetur, maxime in quo pacis perturbatio non timetur. (C.23 q.1 c.4) Item eiusdem contra Manicheos: QUAE SINT IN BELLO IURE REPREHENDENDA. Quid culpatur in bello? An quia morituri quandoque moriuntur, ut domentur in pace victuri? Hoc 
quia propter bella necessario militi stipendium prebeatur. Ordo autem ille naturalis mortalium paci accommodatus hoc poscit, ut suscipiendi belli auctoritas atque consilium penes principes sit. (§ 1) Sed si humana cupiditate bellum geritur, non nocet sanctis, in quos non habet quisquam potestatem, nisi desuper datam. Non enim est potestas, nisi a Deo, sive iubente sive sinente. Ergo vir iustus, si forte etiam sub rege, homine sacrilego, militet, recte potest illo iubente bellare, si, vice pacis ordinem servans, quod sibi iubetur vel non esse contra Dei preceptum, certum est, vel utrum sit, certum non est, ita, ut fortasse reum faciat regem iniquitas inperandi, innocentem autem militem ostendat ordo serviendi. (C.23 q.1 c.5) Item eiusdem in libro de verbis Domini, tractatu XIX MILITARE NON EST PECCATUM. Militare non est delictum, sed propter predam militare peccatum est; nec rempublicam gerere criminosum est, sed ideo agere rempublicam, ut divitias augeas, videtur esse dampnabile. Propterea enim quadam providentia militantibus sunt stipendia constituta, ne, dum sumptus queritur, predo crassetur. Item: (§ 1) Dominus ipse dixit: “Reddite quae Dei sunt Deo, et quae sunt cesaris cesari”. 
PACATA SUNT BELLA, QUAE GERUNTUR, UT MALI COHERCEANTUR ET BONI SUBLEVENTUR. Apud veros Dei cultores etiam ipsa bella pacata sunt, quae non cupiditate aut crudelitate, sed pacis studio geruntur ut mali coherceantur, et boni subleventur. (C.23 q.1 d.p.c.7) ¶ Ex his omnibus colligitur, quod militare non est peccatum, et quod precepta patiencie in preparatione cordis, non ostentatione corporis servanda sunt. (QUAESTIO 2) (C.23 q.2 d.a.c.1) ¶ Quod autem queritur, quod sit bellum iustum Ysidorus Ethimologie libro XX inquit: (C.23 q.2 c.1) QUID SIT IUSTUM BELLUM. Iustum est bellum, quod ex edicto geritur de rebus repetendis, aut propulsandorum hominum causa. (§ 1) Iudex dictus est, quia ius dictat populo, sive quod iure disceptet. Iure autem disceptare est iuste iudicare. Non enim est iudex, si non est iusticia in eo. (C.23 q.2 c.2) Item Augustinus in libro questionum. NICHIL INTEREST AD IUSTICIAM, SIVE APERTE SIVE EX INSIDIIS ALIQUIS PUGNET. Dominus Deus noster iubet ad Iesum Nave, ut constituat sibi retrorsum insidias, id est insidiantes bellatores ad insidiandum hostibus. Hinc admonemur, hoc non iniuste fieri ab his, qui iustum bellum gerunt, ut nichil iustus precipue cogitet in his rebus, nisi ut bellum suscipiat cui bellare fas est. Non enim fas est omnibus. Cum autem iustum bellum susceperit, utrum aperte pugnet, an ex insidiis, nichil ad iusticiam interest. Iusta autem bella solent diffiniri, quae ulciscuntur iniurias, sic 
(C.23 q.2 c.3) INNOXIUS TRANSITUS FILIIS ISRAEL NEGABATUR, ATQUE IDEO IUSTA BELLA GEREBANTUR. Notandum sane est, quemadmodum iusta bella gerebantur a filiis Israel contra Amorreos. Innoxius enim transitus negabatur, qui iure humane societatis equissimo patere debebat. (QUAESTIO 3) (C.23 q.3 d.a.c.1) ¶ Quod vero iniuria sociorum armis propulsanda non sit, exemplis et auctoritatibus probatur. Dominus enim, cum ab Herode quereretur ad interficiendum, non patrocinium sibi quesivit armorum, cum occulto instinctu posset in eum convertisse manus Iudeorum, sed fugiens in Egyptum latuit ibi per septennium. Sic etiam, cum a Iudeis lapidibus peteretur, abscondit se, et exivit de templo. Sic etiam, cum duceretur ad crucem, noluit conmovere adversus seniores Iudeorum turbam, quae nuper ei obviam processerat, et cum palmis et laudibus eum receperat. Sic etiam interrogatus a Pilato, an rex esset, ait: “Regnum meum non est de hoc mundo. Si enim esset de hoc mundo, ministri utique mei decertarent, ut ego non traderer Iudeis,” insinuans illos ad regnum huius mundi pertinere, qui auxilio humanarum virium, non divino presidio ab inminenti iniuria se tueri contendunt. Item, cum discipulis suis ait: “Si vos persecuti 
aliquod offendiculum evangelio Christi prestaret. Cum ergo ille, qui ab iniuria armis arcetur, non minus scandalizetur quam ille, a quo ablata coram iudice reposcuntur, patet, quod ad propulsandam iniuriam non sunt petenda armorum auxilia. Quod autem petendum non est, illud iure prestari non debet. (§ 2) Sed multa rite prestantur, quae tamen iure non petuntur. Bonus enim non rite iniurie vindictam peteret quia malum pro malo redderet quam tamen iudex recte infligeret, nec nisi bonum pro malo redderet. Unde Augustinus in expositione Psalmi CVIII ait: (C.23 q.3 c.1) QUOT SINT DIFFERENTIE RETRIBUTIONIS. Sex differentie sunt: reddere pro malis bona, non reddere mala pro malis; hec bonorum sunt, et prius melius. Non reddere bona pro bonis, reddere mala pro bonis; hec duo malorum sunt, et posterius deterius. Reddere pro bonis bona, et pro malis mala; hec duo mediocrium sunt: prius propinquum bonis, quod Christus non arguit, sed plus oportere dicit, quia et ethnici hoc faciunt; posterius propinquum malis, tamen convenit et bonis. Unde et lex modum ultionis statuit: “Oculum pro oculo”. quae, si dici potest, iniustorum iusticia est, non quia iniqua est ultio, quam lex statuit, sed quia viciosa est libido ulciscendi, magis quae ad iudicem hoc pertinet inter homines decernere, quam bonum hominem sibi expetere. Hic enim malum pro malo redderet, iudex vero non, sed delectatione iustitie, iustum iniusto, quod est bonum pro malo, quod etiam Deus facit iudex. (C.23 q.3 d.p.c.1) ¶ Item ab aliquo capto iniuste sua exiguntur, pro vita tamen redimenda iuste offeruntur. Item vasa sacra ab aliquo barbaro exiguntur iniuste, pro redemptione tamen captivorum iuste prestantur. Sic 
correctionem, humano pellantur auxilio nulla precedente correctione, sicut Israelite, qui captivitatem sibi inminentem Egyptiorum suffragio se putabant posse evadere sine penitencia preterite vite, non revocantes ad memoriam: “Da nobis auxilium de tribulatione, quia vana salus hominis”. Et item: “Hii in curribus, et hii in equis, nos autem in nomine Dei nostri invocabimus”. Petere ergo vel prestare in tribulatione subsidium, ut voluptuose quis in crimine vivat, dampnabile est. Petere autem vel prestare solacium, ut malis facultas delinquendi adimatur, ut ecclesia pacem adipiscatur, ut aliquis multorum utilitati servetur, utile est et honestum; dissimulare vero est gravissimum. Hinc de Paulo legitur, quod, cum quidam Iudeorum iurassent, se non comesturos panem, nisi eum interficerent, petiit milites a pretore, quorum presidio illesus servaretur ab iniuria Iudeorum, non sue voluptati, sed omnium utilitati victurus. Hinc in evangelio mercenarius vocatur qui videt lupum venientem, et dimittit oves, et fugit. (§ 2) Hinc etiam ecclesia auxilium ab inperatore ad sui defensionem petere monetur. Unde Augustinus ad Bonifatium ait: (C.23 q.3 c.2) AB INPERATORE ECCLESIA AUXILIUM POSTULARE DEBET. Maximianus episcopus Vagiensis auxilium petivit ab inperatore Christiano contra hostes ecclesiae, non tam sui 
QUANTUM INTEREST INTER PERSECUTIONEM HERETICORUM ET CATHOLICORUM. Pro membris Christi adversus vos seviunt, et vobis resistunt, quicumque in ecclesia eo animo sunt, quo tunc Petrus fuit, cum ferrum pro Christi nomine strinxit. Sed multum interest inter vestram persecutionem, et istorum. Vos similes estis servo sacerdotis, quia servientes principibus vestris adversus ecclesiam catholicam, id est adversus corpus Christi, armamini. Isti autem tales sunt, qualis Petrus tunc fuit, qui pro Christi corpore, id est pro ecclesia, etiam corporaliter pugnavit. (C.23 q.3 c. 5) Item Ambrosius libro I de offitiis. IUSTICIA PLENUS EST QUI PATRIAM BELLO TUETUR A BARBARIS. Fortitudo, quae bello tuetur a barbaris patriam, vel domi defendit infirmos, vel a latronibus socios, plena iustitia est. (C.23 q.3 c.6) Item Ieronimus super Sophoniam. PRODEST LATRONI VEL PIRATE QUI MEMBRA EIUS DEBILITAT. Si quis fortitudinem latronis, vel pirate enervat et infirmos reddit, prodest illis sua infirmitas. Debilitata enim membra, quibus prius non bene utebantur, a malo opere cessabunt. (C.23 q.3 c.7) Item Ambrosius libro I de offitiis. QUI A SOCIO NON REPELLIT INIURIAM SIMILIS EST EI, QUI FACIT. Non in inferenda, sed in depellenda iniuria lex virtutis 
QUI DIVINA MANDATA CONTEMPNUNT SEVERIS COHERCEANTUR VINDICTIS. Iustum est, ut qui divina contempnunt mandata et inobedientes paternis existunt iussionibus, severioribus corrigantur vindictis, quatinus ceteri talia conmittere timeant, et deus gaudeat fraterna concordia, et cuncti sumant severitatis atque bonitatis exemplum. Nam si (quod absit) ecclesiasticam sollicitudinem vigorem quae negligimus, perdit desidia disciplinam, et animabus fidelium profecto nocebitur. (C.23 q.3 d.p.c.10) ¶ Ecce, quod nonnumquam est obviandum perversis, et iniuria sociorum armis est propulsanda, ut et malis adempta facultas delinquendi prosit, et bonis optata facultas libere consulendi ecclesiae ministretur. Hoc qui non facit, consentit. Unde Augustinus ait in Psalmo LXXXI: (C.23 q.3 c.11) NON SUNT INMUNES A SCELERE QUI NON LIBERANT EOS, QUOS POSSUNT LIBERARE A FACTO. Ostendit Propheta nec illos inmunes a scelere esse, qui permiserunt principibus Christum interficere, cum pro multitudine timerentur, et possent illos a facto, et se a consensu liberare. Qui desinit obviare, cum potest, consentit. (QUAESTIO 4) 
QUOD MALI SINT TOLLERANDI A BONIS. Tu bonus tollera malum. Nam et Christus Iudam, cum sciret furem esse, tolleravit et ad predicandum misit, ei quae cum aliis eucharistiam dedit. (C.23 q.4 c.3) Idem super Iohannem. PRO PACE ECCLESIAE MALI SUNT TOLLERANDI. Quid ergo voluit Dominus noster Iesus Christus, fratres mei, ammonere ecclesiam suam, quando unum perditum inter duodecim habere voluit, nisi ut malos tolleremus, ne corpus Christi dividamus? Ecce inter sanctos est Iudas, ecce fur est Iudas, et, ne contendas, fur et sacrilegus, non qualiscumque fur, sed loculorum dominicorum, sed sacrorum. Sic crimina discernuntur in fure qualiscumque furti et peculatus (peculatus enim dicitur furtum de re publica, et non sic iudicatur furtum rei private, quomodo publice), quanto vehementius est iudicandus sacrilegus fur, non undecumque tollere hoc est, sed de ecclesia. Qui aliquid de ecclesia furatur Iude proditori conparatur. (C.23 q.4 c.4) Idem. DE EODEM. Ecce, inquiunt, dicit Propheta: “Recedite, exite inde, et inmundum ne tetigeritis”. Quomodo ergo malos tollerabimus pro pace, a quibus exire et recedere iubemur, ne tangamus inmundum? Nos istam recessionem spiritualiter intelligimus: illi corporaliter. Nam et ego clamo cum Propheta; equalia sumus vasa, utitur nobis Deus in dispensatione vestra. Clamamus nos, et dicimus vobis, recedite et exite inde, et inmundum ne tetigeritis, sed contactu cordis, non corporis. Quid est enim tangere inmundum, nisi consentire peccatis? Quid est autem exire 
(C.23 q.4 c.5) Idem in secundo libro contra Parmenianum, c. 1. PACIFICUS EST QUI CORRIGIT QUOD POTEST, VEL EXCLUDIT A SE QUOD NON POTEST. Quisquis vel quod potest arguendo corrigit, vel quod corrigere non potest salvo pacis vinculo excludit, vel quod salvo pacis vinculo excludere non potest equitate inprobat, firmitate supportat, hic est pacificus, et ab isto maledicto, quo scriptura dicit: “Ve his, qui dicunt quod nequam est bonum, et quod bonum est nequam,” omnino liber, prorsus securus, penitus est alienus. (§ 1) Quomodo, inquit Parmenianus, incorruptus poteris permanere, qui corruptis sociaris? (C.23 q.4 c.6) Idem. QUID SIT MALIS SOCIARI. Ita plane, sociatur, id est si mali aliquid cum eis conmittit, aut conmittentibus favet. Si autem neutrum facit, nullo modo sociatur. Porro, si addat tertium, ut non sit in vindicando piger, sed vel corripiat iustus in misericordia et arguat, vel etiam, si eam personam gerit, et ratio conservande pacis admittit, et coram omnibus peccantes arguat, ut ceteri timeant, removeatur etiam vel ab aliquo gradu honoris, vel ab ipsa conmunione sacramentorum, et hec omnia cum dilectione corrigendi, non cum odio persequendi faciat, plenissimum offitium 
NON TE MACULAT MALUS, SI EI NON CONSENTIS, SED IPSUM REDARGUIS. A malis disiungimini semper corde: ad tempus caute corpore copulamini. (§ 6) Duobus modis non te maculat malus: si non consentias, et si redarguas. Hoc est non conmunicare, non consentire; conmunicatur quippe, quando facto eius consortium voluntatis vel approbationis adiungitur. (§ 2) Neque ergo consentientes sitis malis, ut approbetis; neque negligentes, ut non arguatis; neque superbientes, ut insultantes arguatis. (C.23 q.4 c.10) Idem in epistola ad Vincentium. NON MACULANT INNOCENTES FACTA NOCENTIUM, QUAE AB EIS CREDI NON POSSUNT. Quam magnum est crimen ab istorum innocentium communione separari? Nam et facta nocentium, quae innocentibus demonstrari, vel ab innocentibus credi non possunt, non inquinant quemquam, si propter innocentes etiam cognita sustinentur. Non enim propter malos boni deserendi, sed propter bonos mali tollerandi sunt, sicut tolleraverunt Prophete, contra quos tanta dicebant, nec communionem sacramentorum illius populi relinquebant; sicut ipse Dominus nocentem Iudam usque ad condignum eius exitum tolleravit, et eum sacram cenam cum innocentibus communicare permisit, sicut tolleraverunt Apostoli eos, qui per invidiam (quae ipsius diaboli est vicium) Christum annunciabant. (C.23 q.4 d.p.c.12) ¶ Ecce, quod mali tollerandi sunt, nec corporali, sed spirituali vindicta sunt puniendi. Unde, cum discipuli non recepti a Samaritanis ignem celitus super eos deducere voluerunt, dicentes magistro: “Vis dicimus descendat ignis de celo, et consumat eos?” audierunt: “Nescitis, cuius spiritus estis?” Item: “Omnis, 
boves creavit, et culicem, et in magna domo non solum esse vasa aurea et argentea, sed lignea et fictilia voluit. (C.23 q.4 c.14) Item Augustinus in libro de baptismo. BONI A MALIS NUMQUAM IN HAC VITA PENITUS POSSUNT SEPARARI. Quantus arrogantie tumor est, quanta humilitatis et lenitatis oblivio et arrogantie quanta iactatio, ut quis se posse credat facere, quod nec Apostolis concessit Dominus, ut zizania videlicet a frumento putet se posse discernere? (C.23 q.4 c.15) Item Gregorius. PRESENS ECCLESIA SIMUL RECIPIT BONOS ET MALOS. Hec autem vita, quae inter celum et infernum sita est, sicut in medio subsistit, ita utrarumque partium cives communiter recipit: quos tamen sancta ecclesia et indiscrete suscipit, et postmodum in egressione discernet. Si igitur boni estis, quamdiu in hac vita subsistitis, equanimiter tollerate malos. Nam quisquis malos non tollerat, ipse sibi per intollerantiam testis est, quia bonus non est. Abel enim esse rennuit, quem Cain malicia non exercet. (C.23 q.4 d.p.c. 15) ¶ Ex his omnibus colligitur, quod malorum vindicta Deo reservanda est, nec sunt corporaliter puniendi, sed crebra ammonitione, et 
evangelii omni peccanti per penitenciam venia promittitur. Unde illa a terrore incepit, dicens: “Ego sum Dominus Deus zelotes, visitans peccata patrum in filios usque in tertiam et quartam generationem”. Hec vero a lenitate mansuetudinis et misericordie, ita inquiens: “Beati pauperes spiritu, beati mites, beati misericordes, quoniam ipsi misericordiam consequentur”. In illa dicebatur: “Qui fecerit hoc vel illud, morte moriatur”. In ista dicitur: “Gaudeo super uno peccatore penitenciam agente, quam super nonaginta novem iustis, qui non indigent penitencia”. Item: “Non veni vocare iustos, sed peccatores”. Item: “Estote misericordes, sicut et pater vester misericors est”. Inicium quoque predicationis salvatoris nostri, et preconis eiusdem, ad penitenciam peccatores invitavit. Sic enim uterque exorsus est: “Penitenciam agite, appropinquabit enim regnum celorum”. Sic et in Actibus Apostolorum, cum Iudei, conpuncti de scelere mortis Christi, dicerent Petro: “Quid faciemus, viri fratres?” legitur Petrus his respondisse: “Penitenciam agite, et baptizetur unusquisque vestrum”. Et, ut universaliter dicatur, in lege populus ille rudis servili timore penarum cogebatur: unde et legem in pedagogum accepit. In evangelio autem populus gratie liber et adultus filiali amore, et hereditatis certitudine ad cultum divine servitutis invitatur. Unde, cum quidam legem, quasi cohercentem, predicarent esse tenendam simul cum gratia, ait Apostolus: “Non enim accepistis spiritum servitutis iterum in timore, sed accepistis spiritum adoptionis filiorum, in quo clamamus: Abba pater”. (§ 2) Hinc etiam Gregorius ait in expositione evangelii: “Simile factum est regnum celorum homini regi, qui fecit nuptias filio suo”. (C.23 q.4 c.16) IN LEGE CUIQUE PERMITTEBATUR 
dicam), quid aliud quam tauri erant, qui inimicos suos cornu corporee virtutis feriebant? Quid vero per altilia, nisi patres novi testamenti figurantur? qui dum gratiam interne pinguedinis percipiunt, a terrenis desideriis innitentes, contenplationis penna ad sublimia quasi se sublevant. (C.23 q.4 d.p.c.16) ¶ His ita respondetur: Sunt quaedam, quae salubri tantum ammonitione sunt corripienda, non corporalibus flagellis sunt animadvertenda; sed eorum vindicta divino examini tantum est reservanda, quando in delinquentes disciplinam videlicet exercere non possumus, vel quia non sunt nostri iuris, vel quia illorum crimina, etsi nobis nota sunt, tamen manifestis indiciis probari non possunt. (§ 1) De his, qui non sunt nostri iuris, ait Apostolus in epistola prima ad Chorinthios: “Quid enim michi attinet de his, qui foris sunt, iudicare? de his enim Dominus iudicabit”. Quod Augustinus exponens ait: (C.23 q.4 c.17) INFIDELIUM COLLOQUIA ET CONVIVIA NON SUNT EVITANDA. Infideles non possumus Christo lucrari, si colloquium eorum vitamus et convivium. Unde et Dominus cum publicanis et peccatoribus manducavit et bibit. In his vero, qui intus sunt, id est infidelibus, putredo resecanda est. 
cavendum sit, quid ve faciendum sit; quodlibet autem quisque faciat non curare. Nos vero ad sanam doctrinam pertinere arbitramur utrisque testimoniis vitam sententiam quae moderare, ut et canes in ecclesia propter pacem ecclesiae tolleremus, et canibus sanctum, ubi est pax ecclesiae tuta, non demus. Cum vero per negligentiam prepositorum, sive per aliquam excusabilem necessitatem, sive per occultas obreptiones invenimus in ecclesia malos, quos ecclesiastica disciplina corrigere aut cohercere non possumus, tunc, ne ascendat in cor nostrum inpia et perniciosa presumptio, qua estimemus nos ab his esse separandos, ut peccatis eorum non inquinemur, atque ita post nos trahere conemur, veluti mundos sanctos quae discipulos ab unitatis conpage quasi a malorum coniunctione separatos, veniant in mentem ille de scripturis similitudines, et divina oracula, vel certissima exempla, quibus demonstratum et pronunciatum est, malos in ecclesia bonis permixtos usque in finem seculi tempus quae iudicii futuri, malos tollerandos nichil quae bonis in unitate ac participatione sacramentorum, qui eorum factis non consenserint, obfuturos. (§ 1) Cum vero eis, per quos ecclesia regitur, adest pace salva potestas discipline adversus inprobos aut nefarios exercende, tunc rursus, neque socordia neque segnitia dormiamus, sed aculeis preceptorum, quae ad severitatem cohercionis pertinent, excitandi sumus, ut gressus nostros in via Domini ex utrisque testimoniis illo duce atque adiutore dirigentes, nec patiencie nomine torpescamus, nec obtentu diligentie seviamus. (C.23 q.4 c.24) NON SEMPER IN EOS, QUI PECCANT, VINDICTA EXERCENDA EST. Ipsa pietas, veritas, karitas, nos non permittit contra Cecilianum eorum hominum accipere testimonium, quos 
reprehendant, sed quo coguntur adtendant. Convivium Domini est unitas corporis Christi non solum in sacramento altaris, sed etiam in vinculo pacis. In eodem: (§ 3) Theodosius inperator legem generaliter in omnes hereticos promulgavit, ut quisquis eorum episcopus vel clericus ubilibet esset inventus, decem libris auri mulctaretur. Item: (§ 4) Si duo aliqui in una domo simul habitarent, quam certissime sciremus ruituram, nobis quae id prenunciantibus nollent credere, atque in ea manere persisterent, si eos inde possemus eruere vel invitos, quibus inminentem illam ruinam predemonstravimus, ut ulterius redire sub eius periculum non auderent, puto, nisi faceremus, non inmerito crudeles iudicaremur. Porro, si illorum unus nobis diceret, quando intraveritis eruere nos, me ipsum continuo trucidabo; alter autem nec exire quidem inde, nec erui vellet, sed neque necare se auderet; quid eligeremus, utrum ambos ruine obprimendos relinquere, an, uno saltim per nostram operam liberato, alterum non nostra culpa, sed sua pocius interire? Nemo est tam infelix, qui non quid fieri in talibus rebus oporteat facillime iudicet. Item post pauca: (§ 5) Quod si plurimi essent in domo ruitura, et inde saltim unus liberari posset, atque, id cum facere conarer, alii semetipsos precipitio necarent, dolorem de ceteris, verum de unius saltim salute consolaremur; non tamen, ne se ipsos alii perderent, perire universos nullo liberato 
quidem arescet, sed vita arboris permanebit. Est enim et tale inserendi genus, ut nullo preciso ramo, qui intus est, ille, qui foris est, inseratur; non tamen nullo, sed vel levissimo vulnere arboris. Ita ergo et isti, cum ad radicem catholicam veniunt, nec eis, postquam vix erroris sui penitet honor clericatus aut episcopatus aufertur, si quidem fit aliquid tamquam in cortice arboris matris contra integritatem severitatis; verumtamen, quia neque qui plantat est aliquid, neque qui rigat, ad Dei misericordiam precibus fusis, coalescente pace ramorum suorum, karitas cooperuit multitudinem peccatorum. Et paulo post: (§ 7) Verum in huiusmodi causis, ubi per graves dissensionum scissuras non huius aut illius hominis est periculum, sed populorum strages iacent, detrahendum est aliquid severitati, ut maioribus malis sanandis sincera karitas subveniat. Habeant ergo de preterito detestabili errore, sicut Petrus habuit de mendacii timore, amarum dolorem, et veniant ad ecclesiam Christi veram, id est catholicam matrem: sint in illa clerici, sint episcopi utiliter, qui contra eam fuerunt hostiliter. Non invidemus, imo amplectimur, hortamur, optamus, et quos in viis aut sepibus invenimus, intrare cogimus, et sic nondum quibusdam persuademus, quia non res eorum, sed ipsos querimus? (C.23 q.4 c.25) Idem Fausto. MEDICINALI SEVERITATE MALI COGUNTUR AD BONUM. Quid faciet ecclesiae medicina, salutem omnium materna karitate conquirens, tamquam inter freneticos et lethargicos estuans? Numquid contempnere, numquid desistere vel debet, vel potest? Utrisque si necesse est sit molesta, quae neutris est inimica. Nam et frenetici nolunt ligari, et lethargici nolunt excitari, sed perseverat diligentia karitatis freneticum ligare, lethargicum 
(C.23 q.4 d.p.c.25) ¶ Ecce, quod crimina sunt punienda, quando salva pace ecclesiae feriri possunt; in quo tamen discretio adhibenda est. Aliquando enim delinquentium multitudo diu per patienciam ad penitenciam est expectanda: aliquando in paucis est punienda, ut eorum exemplo ceteri terreantur, et ad penitenciam provocentur. Hinc, cum discipuli celesti igne Samaritanos vellent consumere, prohibiti sunt, et Samaritani ad penitenciam sunt expectati, ut Christo predicante converterentur ad fidem. Unde Ambrosius ait: (C.23 q.4 c.26) NON SEMPER EST IN EOS, QUI PECCANT, VINDICTA EXERCENDA. Quod Christus discipulos increpavit, quia ignem descendere super eos gestiebant, qui ipsum non receperant, ostenditur nobis, non semper in eos, qui peccant, vindicandum, quia nonnumquam amplius prodest clementia, tibi ad pacientiam, quam lapso ad correctionem. Denique Samaritani citius crediderunt, a quibus hoc loco ignis arcetur; nec discipuli peccant, qui legem secuntur. Sciebant enim et Finees reputatum ad iusticiam, quod sacrilegos interemerat, et ad preces Helye ignem descendisse de celo. (C.23 q.4 d.p.c.26) ¶ Potest in hac prohibitione Apostolorum aliud intelligi. Apostoli non zelo iusticie, sed amaritudinis odio ob iniuriam sue expulsionis 
peccaverat, sathane ad vexandum tradidit. Hinc etiam Gregorius scribit Ianuario episcopo, reprehendens eum, quod ob iniuriam proprie persone quendam excommunicaverat. (C.23 q.4 d.p.c.27) ¶ Ostendens, quod peccata, quae in Deum vel in proximum conmittuntur, a nobis punienda sunt, ea vero, quibus in nos delinquitur, patienter tolleranda, vel potius dissimulanda sunt ait: (C.23 q.4 c.28) VALDE OFFENDIT QUI DOMINICA DEBITA INPUNE DIMITTIT. Si is, qui prelatus est, debitori dominico culpas inpune dimittit, non mediocriter profecto offendit, qui debita celestis regis et Domini sua presumptione resolvit. Ea namque, quae in nobis conmittuntur, facile possumus dimittere; ea vero, quae in Deum conmissa sunt, cum magna discretione, nec tamen sine penitencia possumus relaxare. (C.23 q.4 d.p.c.29) ¶ Sed obicitur illud Ambrosii: “Ad preces Helye ignis descendit de celo, ut Prophete vindicaretur iniuria”. Quod tunc intelligitur factum, quando Achab rex Israel post sterilitatem illam trium annorum et sex mensium, quae facta est, quando precibus Helye celum clausum est annis tribus et mensibus sex, misit duos quinquagenarios ad Helyam, qui dicerent ei: “Homo Dei, rex Israel vocat te, qui ait: Si homo Dei sum, descendat ignis de celo, et consumat vos, et statim ignis de celo descendit, et consumpsit eos”. Quo facto non cuius meriti apud Deum esset voluit ostendere, sed quod ille esset verus Deus, quem colebat, non ille, ad cuius culturam stupro corporis proprii Iezabel nonnullos provocabat, evidentissimis indiciis monstrare curavit. Iniuria ergo Prophete non alia, quam iniuria ipsius Domini intelligitur, quae in paucis vindicanda est, ut 
ceteri ad penitenciam cogerentur. Sic et cottidie nonnullos punit Deus, ut divina providentia etiam circa humana vigilare cognoscatur, et nonnullos etiam per longa tempora ad penitenciam expectat, ut patienciam sue benignitatis nobis ostendat. Sic Helyas etiam culturam Baal vindicavit, sacerdotes et prophetas eius interficiendo, morte auctorum expians peccata imitantium populorum. (§ 1) Quod vero peccata, quae publicis indiciis deseruntur, punienda non sint, illo exemplo probatur, quo Christus, qui Iudam solus furem noverat, non abiecisse, sed patienter tollerasse asseritur. Unde Ambrosius super primam epistolam ad Chorinthios ait: (C.23 q.4 c.31) IUDICIS NON EST SINE ACCUSATORE DAMPNARE. Si quis potestatem non habet quem scit reum abicere, vel probare non valet, inmunis est, et iudicis non est sine accusatore dampnare, sicut Christus non abiecit Iudam. (C.23 q.4 d.p.c.32) ¶ Precepta vero evangelica de dilectione inimicorum, et misericordia inpendenda proximis, exhortationes quoque Apostoli de cibandis vel potandis inimicis, non eatenus intelligenda sunt, ut peccandi relaxetur inpunitas, sed ut delinquenti correctio et nature ministretur subsidium, donec per sentenciam iudicis, adempta spe correctionis, malorum tollatur exercitium. In hoc ergo iubemur diligere inimicos, et 
(C.23 q.4 c.33) DE IUSTA ET INIUSTA MISERICORDIA. Est iniusta misericordia. Denique in lege scriptum est de quodam: “Non misereberis illius, “et in libris Regum legitur, quia Saul contraxit offensam, quia miseratus est Agag hostium regem, quem prohibuerat divina sentencia servari. Ita, si quis latronem filiis deprecantibus motus, et lacrimis coniugis eius inflexus absolvendum putat cui adhuc latrocinandi aspiret affectus, nonne innocentes tradet exitio qui liberat multorum exitia cogitantem? Certe si gladium reprimit, vincula dissolvit, laxat exilium? cur latrocinandi qua potest clementiori via non eripit facultatem, qui voluntatem extorquere non potuit? Deinde inter duos, hoc est accusatorem et reum, pari periculo de capite decertantes, alterum, si non probasset, alterum, si esset ab accusatore convictus, si non id, quod iusticie est, iudex exequatur: sed miseretur alterius, aut dampnabit probantem, aut, dum accusatori favet, quod probare non possit, addicet innoxium; non potest igitur hec dici iusta misericordia. In ipsa ecclesia, ubi maxime quis misereri debet, teneri quam maxime debet forma iusticie, ne quis a consortio criminationis abstractus, brevi lacrimula atque ad tempus parata, vel etiam uberioribus fletibus communionem, quam plurimis debet postulare temporibus a facilitate sacerdotis extorqueat. Nonne cum uni indulget indigno, ad prolapsionis contagium provocat universos? Facilitas enim venie incentiuvm tribuit delinquendi. (C.23 q.4 c.34) Item Augustinus in libro Psalmorum. NON DEBEMUS IN MALA CAUSA PAUPERI MISERERI. Ne amisso iudicio sis pauperi in mala causa misericors, cuius si parcis saccello, percutis cor, et tanto nequiorem reddis, quanto iustum favere videt sibi. (C.23 q.4 c.35) Idem. 
pauperi regenti domum suam, diviti regenti familiam suam, marito regenti coniugem suam, patri regenti prolem suam, iudici regenti provinciam suam, regi regenti gentem suam. Et paulo post: (§ 1) Ita nulli homini claudenda est misericordia, nulli peccato inpunitas relaxanda. Hinc itaque intelligendum est, quam non sit contempnenda elemosina, quae quibusque pauperibus iure humanitatis inpenditur, quandoquidem Dominus sublevabat indigentiam pauperum etiam his loculis, quos ex opibus inplebat aliorum. Et paulo post: (§ 2) Non ergo suscipiamus peccatores, propter quod sunt peccatores, sed tamen eos ipsos, quia et homines sunt, humana consideratione tractemus; persequamur in eis propriam iniquitatem, misereamur communem naturam. (C.23 q.4 d.p.c.35) ¶ Item illud evangelii, quod obiciebatur: “Qui gladio usus fuerit gladio cadet,” Augustinus exponit in libro 2 contra Manicheos, ita dicens: (C.23 q.4 c.36) QUI DICATUR GLADIUM ACCIPERE. Ille gladium accipit, qui, nulla superiori ac legitima potestate vel iubente, vel concedente, in sanguinem alicuius armatur. (C.23 q.4 d.p.c.36) ¶ Porro illud Ieronimi, quo ecclesia negatur aliquem persequi, non ita intelligendum est, ut generaliter ecclesia nullum persequatur, sed quod 
ista non prosunt. Numquid ideo negligenda est medicina, quia nonnullorum est insanabilis pestilentia? Item post aliqua: (§ 3) Non omnis, qui parcit, amicus est, nec omnis, qui verberat, inimicus. Meliora sunt vulnera amici, quam oscula inimici. Melius est cum severitate diligere, quam cum lenitate decipere. Utilius esurienti panis tollitur, si de cibo securus iusticiam negligebat, quam esurienti panis frangitur, ut iniusticie seductus adquiescat. Item post pauca: (§ 4) Putas, neminem debere cogi ad iusticiam, cum legas patremfamilias dixisse servis: “Quoscumque inveneritis cogite intrare;” cum legas etiam ipsum primo Saulum, postea Paulum, ad veritatem cognoscendam et tenendam magna violentia Christi cogentis conpulsum esse. Item post pauca: (§ 5) Et noveritis furem aliquando avertendis pecoribus pabulum spargere, et aliquando pastorem flagello errantia pecora revocare. Item: (§ 6) Si semper esset culpabile persecutionem facere, non scriptum esset in libris sanctis: “Detrahentem proximo suo occulte, hunc persequebar”. Aliquando ergo et qui eam patitur iniustus est, et qui eam facit iustus est. Sed plane sepe et mali persecuti sunt bonos, et boni malos; illi nocendo per iniusticiam, illi consulendo per disciplinam; illi inmaniter, illi temperanter; illi servientes cupiditati illi karitati. Nam qui trucidat non considerat quemadmodum secet. Ille enim persequitur sanitatem, ille putredinem. Occiderunt inpii Prophetas: occiderunt inpios et Prophete. Flagellaverunt Iudei Christum: Iudeos flagellavit et Christus; traditi sunt Apostoli ab hominibus humane potestati: tradiderunt Apostoli homines potestati sathane. In his omnibus quid adtenditur, nisi eorum quis pro veritate, quis pro iniquitate, quis nocendi causa, quis emendandi? Et paulo post: (§ 7) Constantinus inperator constituit, ut res convictorum et unitati pervicaciter 
HERETICI AD SALUTEM ETIAM INVITI SUNT TRAHENDI. Displicet tibi, quod traheris ad salutem Dei, cum tamen multos nostros traxeris ad perniciem? Quid enim volumus, nisi te conprehendi, et presentari, et servari, ne pereas? Quod autem in corpore lesus es, ipse tibi fecisti, qui iumento tibi mox admoto uti noluisti, et te ad terram graviter collisisti. Nam utique alius, qui adductus est te cum, collega tuus illesus venit, quia ipse sibi talia non fecit. Sed neque putas hoc tibi fieri debuisse, quia neminem existimas cogendum ad bonum. Adtende quid dixerit Apostolus: “Qui episcopatum desiderat bonum opus desiderat”. Et tamen tam multi ut episcopatum suscipiant tenentur inviti, producuntur, includuntur, patiuntur tanta quae nolunt, donec eis adsit voluntas suscipiendi operis boni. Quanto magis vos ab errore pernicioso, in quo vobis inimici estis, trahendi estis et perducendi ad veritatem vel cognoscendam, vel eligendam, non solum ut honorem salubriter habeatis, sed etiam ne nequissime pereatis? (§ 1) Dicis, Dominum dedisse arbitrium liberum, ideo non debere hominem cogi ad bonum. Quare ergo illi, de quibus supra diximus, coguntur ad bonum? Adtende ergo et considera quod non ideo voluntas bona misericorditer inpenditur, ut mala voluntas hominis diligatur. Nam quis nesciat, nec dampnari hominem, nisi merito male voluntatis, nec liberari, nisi bonam habuerit voluntatem? Non tamen ideo 
permittenda est libertati, quare corripiuntur negligentes pastores, et dicitur eis: “Errantem non revocastis, perditum non requisistis?” Et vos oves Christi estis; characterem dominicum portatis in sacramento, quod accepistis; sed erratis et peritis. Non ideo vobis displiceamus, quia revocamus errantes, et querimus errantes perditos. Melius enim facimus voluntatem Domini monentis, ut vos ad eius ovile redire cogamus, quam consentiamus voluntati errantium, ut perire vos permittamus. (§ 2) Noli ergo iam dicere, quod te assidue audio dixisse: Sic volo errare, sic volo perire. Melius hoc omnino non permittimus, quantum possumus. Modo, quo quod te in puteum, morereris, misisti, utique libera voluntate fecisti. Sed quam crudeles essent servi Dei, si huic male voluntati tue te permitterent, et non te de illa morte liberarent? Quis eos non merito culparet? Quis non inpios recte iudicaret? Et tamen tu te volens in aquam misisti, ut morereris; illi te nolentem levaverunt de aqua, ne morereris. Tu fecisti secundum voluntatem tuam, sed in perniciem tuam; illi contra voluntatem tuam, sed contra mortem tuam. Si ergo salus ista corporalis sic custodienda est, ut etiam in nolentibus ab eis, qui eos diligunt, servetur: quanto magis illa spiritualis, in cuius desertione mors eterna metuitur? Quamquam et in ista morte, quam tu ipse tibi voluisti inferre, non solum ad tempus, sed etiam in eternum morereris, quia, etsi non ad salutem, non ad ecclesiae pacem, non ad Christi corporis unitatem, non ad sanctam et individuam karitatem, sed ad mala aliqua cogereris, nec sic tibi ipse inferre mortem debuisti. Considera scripturas divinas, et discute quantum potes, et vide, utrum hoc fecerit aliquis aliquando iustorum atque fidelium, cum ab eis mala tanta perpessi sunt, qui eos ad interitum, non ad vitam, quo conpelleris, 
volebat, qui, quamvis magnam haberet potestatem, prius tamen elegit conmendare humilitatem. Hoc et in illa convivii similitudine satis evidenter ostendit, ubi misit ad invitatos, et noluerunt venire, et ait servo: “Exi cito in plateas et vicos civitatis, et pauperes ac debiles, cecos et claudos introduc huc. Et ait Domino servus: Factum est, ut inperasti, et adhuc locus est. Et ait Dominus servo: Exi in vias et sepes, et conpelle intrare, ut inpleatur domus mea”. Vide nunc, quemadmodum de his, qui primi venerant, dictum est: introduc eos; nunc dictum est: conpelle. Ita significata sunt ecclesiae primordia adhuc crescentis, ut essent vires etiam conpellendi. (C.23 q.4 c.39) Idem super Iohannem. HERETICI UTILITER PATIUNTUR QUAE UTILITER CATHOLICI INFERUNT. Quando vult Deus concitare potestates adversus hereticos, adversus scismaticos, adversus dissipatores ecclesiae, adversus exsufflatores Christi, adversus blasphematores Christi baptismi non mirentur. Quia Deus vocitat, ut a Sara verberetur Agar, cognoscat se Agar, ponat cervicem; quae, cum humiliata discederet a domina sua, occurrit ei angelus, et dixit: “Quid tibi est Agar, ancilla Sare?” Cum conquesta esset de domina, quid audivit ab angelo: “Revertere ad dominam tuam”. Ad hoc ergo affligitur, ut revertatur, atque utinam revertatur, 
ipsos de flamma gehenne, quando vident Christum, a quo liberati sunt, exsufflari in Christianis? quando audiunt dici Christiano: Dic te non esse Christianum? Talia facere volunt, sed saltim talia pati nolunt. Nam videte, qualia faciunt, et qualia patiuntur; occidunt animas, affliguntur in corpore; sempiternas mortes faciunt, et temporales se perpeti conqueruntur. (C.23 q.4 c.40) Idem contra Petilianum. ECCLESIA RATIONE HERETICOS PERSEQUITUR. Qui peccat, non peccat legis auctoritate, sed contra legis auctoritatem. Quia vero interrogas, quae sit ratio persequendi, vicissim te interrogo, cuius sit vox in Psalmo dicentis: “Detrahentem secreto proximo suo, hunc persequebar”. Quere itaque causam, et modum persecutionis, et noli tanta impericia malorum generaliter persecutores reprehendere. Non enim persequimur vos, nisi quemadmodum veritas persequitur falsitatem. Item: (§ 2) Petilianus dixit, si Apostoli persecuti sunt aliquem, aut aliquem tradidit Christus? Augustinus respondit: Possem quidem dicere, ipsum sathanam omnibus malis hominibus esse peiorem, cui tamen tradidit Apostolus hominem in interitum carnis, ut spiritus sit salvus in die Domini Iesu, item alios, de quibus dicit: “Quos tradidi sathane, ut discant non blasphemare”. Et Dominus flagellatos expulit de templo inprobos mercatores, ubi etiam connexum est testimonium scripture dicentis: “Zelus domus tue comedit me”. Ecce, invenimus Apostolum traditorem, Christum persecutorem. (§ 3) Quare per violentissimas turbas etiam ultro inprobi estis ecclesiis catholicis, ubi potueritis advertere quod innumerabilibus exemplis res ipsa indicat? Sed dicitis, vos loca vestra defendere, et resistitis fustibus et cedibus, quibuscumque potueritis. Quare non audistis ibi vocem 
flagellatus est Dominus a persecutoribus, passionibus eius conparandi sunt quos ipse de templo flagellatos eiecit. (§ 4) Restat ergo, ut nichil aliud requirendum esse fateamini, nisi utrum iuste, an inpie feceritis, non miremini, si non desunt ministri Deo, per quos flagellemini, quia persecutionem patimini non a nobis, sed, sicut scriptum est, ab ipsis factis vestris. Et infra: (§ 5) De persecutione vestra querela sedabitur, si cogitetis prius et intelligatis, non omnem persecutionem esse culpabilem. Alioquin non laudabiliter diceretur: “Detrahentem secreto proximo suo, hunc persequebar”. Nam cottidie videmus et filium de patre tamquam de persecutore suo conqueri, et coniugem de marito, et servum de domino, et colonum de possessore, et reum de iudice, et militem vel provincialem de duce vel rege, cum illi plerumque ordinatissima potestate homines sibi subditos per terrores levium penarum a gravioribus malis prohibeant atque conpescant, plerumque autem a bona vita, et a bonis factis minando et seviendo deterreant. Sed cum a malo et illicito prohibent, correctores et consultores sunt; cum autem a bono et licito, persecutores et obpressores sunt. Culpantur etiam qui prohibent a malo, si modum peccati modus correctionis excedat. (C.23 q.4 c.42) Idem eiusdem ad Bonifatium Comitem. MALOS ECCLESIA IUSTE PERSEQUITUR. 
illa ut evertat: ista ut revocet ab errore, illa ut precipitet in errorem. (§ 1) Quod autem dicunt qui contra suas inpietates leges iustas institui nolunt, non petisse a regibus terre Apostolos talia non considerant, aliud tempus tunc fuisse, et omnia suis convenire temporibus. Quis enim tunc in Christum crediderat inperator, quis ei pro pietate contra inpietatem leges ferendo serviret. Tunc enim illud adhuc propheticum conplebatur: “Quare fremuerunt gentes, et populi meditati sunt inania? Astiterunt reges terre, et principes convenerunt in unum adversus Dominum, et adversus Christum eius”. Nondum enim agebatur quod paulo post in eodem psalmo dicitur: “Et nunc reges intelligite, erudimini, qui iudicatis terram. Servite Domino in timore, et exultate ei cum tremore”. Quomodo ergo reges Domino serviunt in timore, nisi ea, quae contra Domini iussa fiunt, religiosa severitate prohibendo atque plectendo? Aliter enim servit, quia homo est, aliter etiam quia rex est. Quia homo est, servit vivendo fideliter; quia rex est, servat leges iusta precipientes et contraria prohibentes convenienti vigore sanctiendo. (C.23 q.4 c.43) Idem. EXEMPLO CHRISTI MALI SUNT AD BONUM COGENDI. Quis potest nos amplius amare, quam Christus, qui animam suam posuit pro ovibus suis? Et, cum Petrum et alios apostolos vocasset verbo solo, Paulum, ecclesia sue postea magnum edificatorem, sed horrendum antea vastatorem, non solum voce conpescuit, verum etiam potestate prostravit, atque infidelitatis tenebris sevientem, ad desiderandum lumen cordis, ut surgeret, prius cecitate corporis percussit. Si pena illa non esset, non ab ea postmodum sanaretur, et quando apertis oculis nichil videbat si eos salvos haberet, non ad inpositionem 
karitatem, eius perfecta karitas foras mittit timorem. Cur ergo non cogeret ecclesia perditos filios, ut redirent? (C.23 q.4 c.44) Idem contra Faustum. NON CRUDELITATE, SED DILECTIONE MOYSES POPULUM FLAGELLAVIT. Quid crudele Moyses mandavit aut fecit, cum conmissum sibi populum sanctae zelans, vivo et uni vero Deo subditum cupiens, posteaquam cognovit ad fabricandum et colendum ydolum defluxisse, mentem quae inpudicam prostituisse demonibus, in paucos eorum vindicans gladio, quos Deus ipse, quem offenderant, alto et secreto iudicio feriendos voluisset mox feriri, et in presenti salubriter terruit, et disciplinam in posterum sanxit? Nam eum nulla crudelitate, sed magna dilectione fecisse quod fecit, quis non in verbis eius agnoscat, orantis pro peccatis eorum, et dicentis: “Si dimittis illis peccatum, dimitte: sin autem, dele me de libro tuo”. (§ 1) Sic plane et Apostolus non crudeliter, sed amabiliter tradidit hominem sathane in interitum carnis, ut spiritus salvus sit in die Domini Iesu; tradidit et alios, ut discerent non blasphemare. (C.23 q.4 d.p.c.49) ¶ Breviter monstratum est, quod boni laudabiliter persecuntur malos, et mali dampnabiliter persecuntur bonos. Illud autem Apostoli: “Tu autem quis 
VINDICTA, QUAE AD CORRECTIONEM VALET, NON EST PROHIBENDA. Ea vindicta, non prohibetur, quae valet ad correctionem, quae etiam ad misericordiam pertinet, nec inpedit illud propositum, quo quisque paratus est ab eo, quem correctum esse vult, plura perferre. Sed huic vindicte inferende non est idoneus, nisi qui odium, quo flagrare solent qui se vindicare desiderant, dilectionis mansuetudine superaverit. Non enim metuendum est, ne odisse parvulum filium parentes videantur, cum ab eis vapulat peccans, ne peccet ulterius. Et certe perfectio dilectionis ipsius Dei patris imitanda nobis proponitur, cum in sequentibus dicitur: “Diligite inimicos vestros, benefacite his, qui oderunt vos, et orate pro his, qui vos persecuntur”. Et tamen dicitur de ipso per Prophetam: “Quem enim diligit Dominus corripit, flagellat autem omnem filium, quem recipit”. Et dicit etiam Dominus: “Servus, qui nescit voluntatem Domini sui, et facit non digna plagis, vapulabit paucis; servus autem, qui scit voluntatem Domini sui, et non facit digna plagis, vapulabit multis”. Non ergo, nisi ut ipse vindicet, cui rerum ordine potestas data est, et ea voluntate vindicet, qua pater filium parvulum flagellat, quem tamen per etatem non potest odisse. Hinc enim apertissimum exemplum dicitur, quo satis apparet, posse peccatum amore pocius vindicari, quam inpunitum relinqui, ut illum, quem vindicat, non pena miserum, sed correctione beatum esse velit; paratus tamen sit, si opus fuerit, equo animo plura tollerare ab eo illicita, quem vult esse correptum, sive in eum habeat potestatem cohercendi, sive non habeat. (§ 1) Magni autem et sancti viri, qui iam optime scirent mortem istam, quae animam dissolvit a corpore, formidandam non esse, secundum eorum tamen 
ignem ad consumendum eos, qui sibi hospicium non prebuerant, reprehendit in eis Dominus non exemplum prophete sancti, sed ignorantiam vindicandi, quae adhuc erat in rudibus, animadvertens eos non amare correctionem, sed odio desiderare vindictam. Itaque posteaquam eos docuit, quid esset diligere proximum tamquam se ipsum, infuso etiam Spiritu sancto, quem decem diebus conpletis post ascensionem suam desuper, ut promiserat, misit, non defuerunt tales vindicte, quamvis multo rarius quam in veteri testamento. Ibi enim ex maiori parte servientes timore premebantur; hic autem maxime dilectione liberi nutriebantur. Nam et verbis apostoli Petri Ananias, et uxor eius (sicut in Actibus Apostolorum legimus) exanimes ceciderunt, nec resuscitati sunt, sed sepulti. (C.23 q.4 c.52) Item Augustinus contra Cresconium Grammaticum, libro I QUAE VERITATI CONTRARIA SUNT CHRISTIANUS PERSEQUI DEBET. Quisquis Christianus iniquum persequitur, Christi est inimicus. Verum dicis, si non hoc in illo persequitur, quod Christo est inimicum. Neque enim dominus in servo, pater in filio, maritus in coniuge, cum sint utrique Christiani, non debent persequi vicia Christiane contraria veritati. An vero, si non persequantur, non rei negligentie merito tenebuntur? 
MALI SUNT PROHIBENDI A MALO, ET COGENDI AD BONUM. Qui diliguntur sue voluntati impie et crudeliter permittendi non sunt, set ubi potestas datur et a malo prohibendi sunt et ad bonum cogendi. Nam si voluntas mala semper sue permittenda est libertati, quare israhelite recusantes et murmurantes tam duris flagellis a malo prohibebantur et ad terram promissionis compellebantur. Si voluntas mala permittenda est libertati, quare Paulus non est permissus ut pessima libertate qua persequabatur ecclesiam dei, set prostratus est ut excecaretur, excecatus est ut mutaretur, et mutatus est ut mitteretur, missus ut qualia fecerat in errore, talia pro veritate paterentur. Si voluntas mala sue permittenda est libertati, quare monetur pater in scripturis sanctis filium durum non solum verbis corripere set etiam eius latera tundere ut ad eius latera tundere ut at eius disciplinam coactus ac domitus dirigatur. (C.23 q.4 d.p.c.54) ¶ Ex his omnibus colligitur, quod vindicta est inferenda non amore ipsius vindicte, sed zelo iusticie; non ut odium exerceatur, sed ut pravitas corrigatur. Sed cum vindicta aliquando inferatur dampnis rerum, aliquando flagellis, aliquando etiam morte: queritur, an sit peccatum iudici vel ministro reos morti tradere? (QUAESTIO 5) (C.23 q.5 d.a.c.1) ¶ Quod autem nulli liceat aliquem occidere, illo precepto probatur, quo Dominus in lege homicidium prohibuit, dicens: “Non occides”. Item in evangelio: “Omnis, qui gladium acceperit, gladio peribit”. (C.23 q.5 c.1) Item Augustinus ad Marcellinum 
catholicum presbiterum conmiserunt, et de cede Innocentii alterius catholici presbiteri, atque de oculo eius effosso et digito preciso fuisse confessos. Unde michi sollicitudo maxima incussa est, ne forte sublimitas tua censeat eos tanta legum severitate plectendos, ut qualia fecerunt talia patiantur. Ideo quae his litteris obtestor fidem tuam, quam habes in Christo, per ipsius Domini nostri misericordiam, ut hoc non facias, nec omnino fieri permittas. Quamvis enim ob illorum interitum dissimulare possemus, quia non accusantibus nostris, sed illorum notariis, ad quos tuende publice pacis vigilantia pertinebat, presentati videantur examini; nolumus tamen passiones servorum Dei, quasi in aliene partis suppliciis vindicari; non quo scelestis hominibus licentiam facinorum prohibeamus auferri, sed hoc magis sufficere volumus, ut vivi et nulla parte corporis truncati vel ab inquietudine insana ad sanitatis otium legum cohercione dirigantur, vel a malignis operibus alicui utili operi deputentur. Vocatur quidem et ista dampnatio; sed quis non intelligat magis beneficium quam supplicium nuncupandum, ubi nec seviendi relaxatur audacia, nec penitendi salutaris medicina subtrahitur? Inple, Christiane iudex, pii patris offitium, sic succensere iniquitati memineris, ut non in peccatorum atrocitatibus exerceas ulciscendi libidinem, sed peccatorum vulneribus curandi adhibeas voluntatem. Noli perdere paternam 
pervenit confessionis illorum, quia invenit ecclesia catholica, ubi erga atrocissimos inimicos servet atque exhibeat lenitatem. Quod etsi modo quibusdam nostris illa atrocitate conmotis videtur indignum, et quasi dissolutionis et negligentie simile, transactis tamen motibus animorum (qui recentioribus factis solent turbulentius excitari) egregie luculenta bonitas apparebit. (C.23 q.5 c.3) Idem Donato. MALI SUNT PROHIBENDI A MALO, ET COGENDI AD BONUM. Unum solum est, quod in tua iusticia pertimescimus, ne forte (quoniam quicquid mali contra Christianam societatem ab hominibus inpiis ingratis quae conmittitur, profecto gravius est et atrocius, quam si in alios conmittatur) tu quoque pro inmanitate facinorum, ac non pocius pro lenitatis Christiane consideratione censeas cohercendum. Quod te per Iesum Christum ne facias obsecramus. Et paulo post: (§ 1) Ex occasione terribilium iudicum et legum, ne eterni iudicii penas luant, corrigi eos cupimus, non necari; nec disciplinam circa eos negligi volumus, nec suppliciis, quibus sunt digni, coherceri. Sic ergo eorum peccata conpesce, ut sint quos peniteat peccavisse. Et paulo post: (§ 2) Proinde si occidendos in his viros putatis, deterrebitis nos, ne per nostram operam iudicium tale quid perveniat. Quo conperto in nostram perniciem licentiori audacia grassabuntur, necessitate nobis inpacta, ut etiam occidi ab eis eligamus, quam eos occidendos vestris iudiciis inferamus. (C.23 q.5 c.6) Item Ieronimus in Naum. IN PRESENTIARUM NONNULLI PUNIUNTUR, NE IN ETERNUM FLAGELLENTUR. Quid ergo, ait, contra Dominum cogitatis? Ipse, qui 
tribulatio:” falsa est ergo et crudelitas, quae in lege scripta est. Quod si verum est, et negare non poterunt, dicente Propheta: “Non iudicabit Deus bis in id ipsum in tribulatione:” ergo qui puniti sunt postea non punientur. Si autem postea punientur, scriptura mentitur, quod nefas est dicere. Receperunt ergo et qui in diluvio perierant, et Sodomite, et Egyptii, et Israelite in solitudine mala sua in vita sua. (§ 1) Querat hic aliquis, si fidelis deprehensus in adulterio decolletur, quid de eo postea fiat? Aut enim punietur, et falsum est hoc, quod dicitur: “Non iudicabit Deus bis in id ipsum in tribulatione,” aut non punietur, et optandum est adulteris, ut in presentiarum brevi et cita pena cruciatus frustrentur eternos. Ad quod respondebimus, Deum, ut omnium rerum, ita suppliciorum quoque scire mensuras, et non preveniri sententia iudicis, nec illi in peccatorem exercende dehinc pene auferri potestatem, et magnum peccatum magnis diuturnis quae cruciatibus lui. Si quis autem punitus sit ut ille in lege, qui Israelitis maledixerat, et qui in sabbato ligna collegerat, tales postea non puniri, quia culpa levis presenti supplicio conpensata sit. (C.23 q.5 c.7) Item Gregorius. QUI REI SUNT SANGUINIS AB ECCLESIA DEBENT DEFENDI. Reos sanguinis defendat ecclesia, ne effusione sanguinis particeps fiat. 
transgressor, nec a celesti patria alienus habetur. Unde Augustinus ad Publicolam: (C.23 q.5 c.9) QUI DEO AUCTORE BELLA GESSERUNT, PRECEPTUM NON OCCIDENDI NEQUAQUAM TRANSGRESSI SUNT. Nequaquam contra hoc preceptum fecerunt, quod dictum est: “Non occides,” qui Deo auctore bella gesserunt, aut personam gerentes publice potestatis secundum ius legis, hoc est iustissime rationis inperium, sceleratos morte punierunt. Et Abraham non solum non est culpatus crudelitatis crimine, verum etiam laudatus est nomine pietatis, quod voluit filium nequaquam scelerate, sed obedienter occidere. Et merito queritur, utrum pro iussu Dei sit habendum, quod Iephte filiam, quae patri occurrit, occidit, cum id vovisset se inmolaturum, quod ei victori redeunti de prelio primitus occurrisset. Nec Samson aliter excusatur, quod se ipsum cum hostibus ruina domus obpressit, nisi quia Spiritus latenter hoc iusserat, qui per illum miracula faciebat. His igitur exceptis, quos vel lex iusta generaliter, vel ipse fons iustitie Deus specialiter iubet occidi, quisquis hominem vel se ipsum vel quemlibet occiderit, homicidii crimine innectitur. (C.23 q.5 c.13) Idem in eodem libro I NON EST REUS HOMICIDII MILES, QUI POTESTATI OBEDIENS HOMINEM OCCIDIT. Miles, cum obediens potestati, sub qua legitime constitutus est, hominem occidit, nulla civitatis sue lege reus est homicidii; immo, nisi fecerit, reus inperii deserti atque contempti est. Quod si sua sponte atque auctoritate fecisset, crimen effusi humani sanguinis incidisset. Itaque 
BONO ANIMO OFFITIA VINDICTE POSSUNT INPLERI. Offitia vindicte possunt inplere boni bono animo, quomodo iudex, quomodo lex. (C.23 q.5 c.17) Idem ad Macedonium. NON EST INIQUUS, SED HUMANUS, QUI CRIMEN PERSEQUITUR, UT HOMINEM LIBERET. Non est iniquitatis, sed pocius humanitatis societate devinctus, qui propterea est criminis persecutor, ut sit hominis liberator. (C.23 q.5 c. 18) Idem. QUARE SINT INSTITUTA REGIA POTESTAS ET LEGALIA TORMENTA. Non frustra sunt instituta potestas regis, ius cognitoris, ungule carnificis, arma militis, disciplina dominantis, severitas etiam boni patris; habeant ista omnia modos suos, causas, rationes, utilitates. Hec cum timentur, et mali cohercentur, et boni quieti inter malos vivunt. (C.23 q.5 c.19) Item. NONNUMQUAM POCIUS PECCAT QUI CAUSAM MORTIS PREBET, QUAM ILLE, QUI OCCIDIT. Cum homo ab homine occiditur, multum distat, utrum fiat nocendi cupiditate, vel iniuste aliquid auferendi (sicut fit ab inimico, sicut a latrone), an ulciscendi vel obediendi 
CONTRARIE FORTITUDINES NON SOLUM HOMINES SUNT SED ULTRICES IRE DEI. Non solum homines ministri sunt et ultores Dei ire his, qui malum operantur (unde non sine causa gladium portant), sed et contrarie fortitudines, quae appellantur furor et ira Dei. (C.23 q.5 c.28) Idem super Ysaiam. QUI CRUDELES IUGULAT NON EST TALIS, QUALIS PATIENTIBUS VIDETUR. Non est crudelis qui crudeles iugulat: sed crudelis patientibus esse videtur. Nam latro suspensus patibulo crudelem iudicem putat. (C.23 q.5 c.29) Idem super Ezechielem libro III MINISTER DOMINI EST QUI MALOS PERCUTIT IN EO, QUOD MALI SUNT. Qui malos percutit in eo, quod mali sunt, et habet vasa interfectionis, ut occidat pessimos, minister est Domini. (C.23 q.5 c.30) Idem super epistola ad Galathas libro II NON SCELUS ADMITTIT IUDEX, QUI HOMINEM VINCIT. Iudex non est auctor sceleris, homines vinciendo. (C.23 q.5 c.31) Idem super Hieremiam. NON SANGUINEM FUNDIT QUI HOMICIDAS ET SACRILEGOS PUNIT. Homicidas, et sacrilegos, et venenarios punire non est effusio sanguinis, sed legum ministerium. (C.23 q.5 c.33) Item Augustinus contra Petilianum. TRIBULATIONUM FLAGELLIS ALIQUANDO PERFIDIA CASTIGATUR. 
leges constituunt, admoneri vos credite, ut cogitetis, quare ista patiamini. Si propter iusticiam, revera illi persecutores vestri sunt, vos autem beati, qui persecutionem passi propter iusticiam possidebitis regnum celorum. Si autem propter iniquitatem scismatis vestri, illi quidem correctores vestri sunt; vos autem, sicut ceteri diversorum scelerum rei, qui penas legibus pendunt, profecto infelices et in hoc, et in futuro seculo. (C.23 q.5 c.34) Idem. INIURIA SACRAMENTORUM CHRISTI A REGIBUS EST VINDICANDA. Si propterea persecutor non fuit Nabuchodonosor, quia scelus in sanctum Danielem conmissum vindicavit iustissime: quomodo vindicandum est a regibus, quod Christi sacramenta exsufflantur, si Prophete membra, quia in periculum missa sunt, sic vindicari meruerunt? (C.23 q.5 c.35) Idem. DILIGENTISSIMI RECTORES SUNT, QUI MALOS, UT A MALO FUGIANT, PERSEQUUNTUR. Si vos contra ecclesiam Christi altaria erexisse, et a Christiana unitate, quae toto orbe diffunditur, sacrilego scismate separatos esse, et corpori Christi (quod est ecclesia toto orbe diffusa), rebaptizando, et blasphemando, et quantum potestis obpugnando adversarios sancta et 
INNOCENTIS OFFITIUM EST NULLI NOCERE, ET PECCANTEM PUNIRE. Non est innocentie parcendo sinere, ut in malum gravius incidatur. Pertinet ergo ad innocentis offitium non solum nemini malum inferre, verum etiam a peccato cohibere, vel punire peccatum, ut aut ipse, qui prius odio habetur, corrigatur experimento, aut alii terreantur exemplo. (C.23 q.5 c.38) Idem ad Letarium. NON EST MISERICORS QUI VICIIS NUTRIENDIS PARCIT. Qui viciis nutriendis parcit et favet, ne contristet peccantium voluntatem, tam non est misericors, quam qui non vult cultrum rapere puero, ne audiat plorantem, et non timet, ne vulneratum doleat vel extinctum. (C.23 q.5 c.42) Item Pelagius papa. NON QUI AD BONUM, SED QUI AD MALUM COGIT PERSEQUITUR. Non vos hominum vaniloquia retardent dicentium, quia persecutionem ecclesia faciat, dum vel ea, quae conmittuntur, reprimit, vel animarum salutem requirit. Errant huiusmodi rumoris fabulatores. Non persequitur, nisi qui ad malum cogit. Qui vero malum vel factum iam punit, vel prohibet ne fiat, non persequitur iste, sed diligit. Nam si, ut illi putant, nemo nec reprehendendus a malo, nec retrahendus ad bonum est, humanas ac divinas leges necesse est evacuari, quae et malis penam, et bonis premia iusticia suadente constituunt. Malum autem scisma esse, et per exteras etiam potestates huiusmodi obprimi homines debere, et canonice scripture auctoritas, et paternarum nos regularum veritas docet. Quisquis ergo ab apostolicis divisus est sedibus, in scismate eum dubium non est esse, et contra universalem ecclesiam altare 
enim permanserit turbas faciens et seditiones ecclesiae, per extraneam potestatem tamquam seditiosum conprimi”. (§ 2) Et beatus Augustinus de talibus dicit: “Multa etiam cum invitis benigna quadam asperitate plectendis agenda sunt, quorum pocius utilitati consulendum est quam voluntati. Nam in corripiendo filio, quamvis aspere, numquam paternus amor amittitur; fit tamen quod nollet ut doleat qui etiam invitus videtur dolore sanandus”. Ecce videtis, quemadmodum tanti testimonio patris non persequatur talia cohercendo, sed diligat emendando tales semper ecclesia. Facite ergo etiam vos quod scientes intentionem Christianitatis vestre frequenter hortamur, et date operam, ut talia ultra fieri non liceat, sed etiam (quod vobis facillimum esse non dubito) hii, qui presumpserunt talia, ad piissimum principem sub digna custodia dirigantur. (§ 3) Recolere enim debet celsitudo vestra, quid per vos Deus fecerit tempore illo, quo et, Istrias et Venetias tyranno Totila possidente, Francis etiam cuncta vastantibus, non ante tamen Mediolanensem episcopum fieri permisistis, nisi ad clementissimum principem exinde retulissetis, et quid fieri debuisset eius iterum scriptis recognovissetis, et inter ubique ferventes hostes, Ravennam tamen et is, qui ordinabatur, et is, qui ordinaturus erat, providentia culminis vestri deducti sunt. (C.23 q.5 c.44) Idem. 
ibi debeant ulcione conpescere, vel eosdem ad nos usque perducere. Et ideo salutantes paterno affectu gloriam vestram petimus, ut prefatis, qui a nostra sede directi sunt, in omnibus prebeatis auxilium, nec putetis alicuius esse peccati, si huiusmodi homines conprimuntur. Hoc enim et divine et humane leges statuerunt, ut ab ecclesiae unitate divisi, et eius pacem iniquissime perturbantes, a secularibus etiam potestatibus conprimantur. Nec quicquam maius est, unde Deo sacrificium possitis offerre, quam si id ordinetis, ut hii, qui in suam et in aliorum perniciem debachantur, conpetenti debeant vigore conpesci. (C.23 q.5 c.45) Item Pelagius papa. INIQUITAS PRAVORUM, QUAMVIS BONIS PROFICIAT, TAMEN PUNIENDA EST. Relegentes litteras excellentie vestre, de iniuria quidem, quam vobis iniquorum hominum presumptio ingessit, valde doluimus. Sed quia scimus, occulto Dei iudicio animam vestram, etsi per aliorum iniquitatem ac superbiam, a contaminatione scismatis custoditam, egimus omnipotenti Deo gratias, qui etiam de malis hominum actibus bona operari consuevit. Nec enim sine illius providentia factum esse credendum est, ut insensati et perversissimi homines ad hoc usque prosilirent, ut, suam divisionem catholicam esse credentes ecclesiam, a pollutione sua vos prohiberent. Sic enim per misericordiam Dei etiam factum est nescientibus illis, ut a scismaticorum communione eruti, catholice, quam diligitis, servari vos contigisset ecclesiae. Quamvis igitur vestra per illorum scelus facta sit utilitas, nolite tamen inpunitam presumptionem iniquorum hominum grassari permittere. Si enim hoc, quod in vestram gloriam presumpserunt non fuerit vindicta conpressum, quod in 
sacerdotii reverentiam cogitavit. Incestuoso autem in adulterio etiam ipsi vindicte abstulit modum, quia, si adulterium punias, non remanet in quo vindicetur incestus. Si incestuoso ingeras penam, inultum crimen adulterii remanebit. Ecce, de quo collegio sunt qui, quantum ad superbiam suam, iniuriam vobis inferre moliti sunt, et, quantum ad providentiam Dei, inpollutos vos ecclesiae servaverunt. Auferte tales ab ista provincia, utimini oblata vobis a Deo obprimendi perfidos occasione. Quod tunc plenius fieri poterit, si auctores scelerum ad clementissimum principem dirigantur, et maxime ecclesiae Aquilegensis invasor, qui et in scismate, et in eo maledictus, nec honorem episcopi poterit retinere, nec meritum. (C.23 q.5 c.46) Item Nycolaus exercitui Francorum. IN CERTAMINE, QUOD CONTRA INFIDELES GERITUR, QUISQUIS MORITUR, CELESTE REGNUM MERETUR. Omnium vestrum nosse volumus karitatem, quoniam quisquis (quod non optantes dicimus) in hoc belli certamine fideliter mortuus fuerit, regna illi celestia minime negabuntur. (C.23 q.5 c.47) Item Urbanus II Godifredo, Lucano episcopo. NON SUNT HOMICIDE QUI ADVERSUS EXCOMMUNICATOS ZELO MATRIS ECCLESIAE ARMANTUR. 
exstinctus, quamvis magna cura mandaverit suis, ut eum, quantum possent, vivum salvum quae servarent, et esset cui paternus affectus penitenti ignosceret quid ei restitit, nisi perditum flere, et sui regni pace acquisita suam mesticiam consolari? (C.23 q.5 d.p.c.48) ¶ Si ergo viri sancti et publice potestates bella gerentes non fuerunt transgressores illius mandati: “Non occides,” quamvis quosque flagitiosos digna morte perimerent; si miles sue potestati obediens non est reus homicidii, si eius inperio quemlibet flagitiosum interfecerit; si homicidas, et venenarios punire non est effusio sanguinis, sed legum ministerium; si pax ecclesiae mesticiam consolatur perditorum; si illi, qui zelo catholice matris accensi excommunicatos interficiunt, homicide non iudicantur: patet, quod malos non solum flagellari, sed etiam interfici licet. (§ 1) Sed queritur, si contingat aliquos malos puniri ab his, qui non habent legitimam potestatem, an sint rei effusi sanguinis hii, per quos puniuntur? De his ita scribit Ambrosius: (C.23 q.5 c.49) ALIQUANDO PUNIUNTUR PECCATA PER POPULOS DIVINO IUSSU EXCITATOS. Remittuntur peccata per Dei verbum, cuius Levites interpres et quidam executor est. Remittuntur per offitium sacerdotis sacrum quae ministerium. Puniuntur quoque peccata per homines, sicut per iudices, qui potestate ad tempus utuntur. (§ 1) Puniuntur peccata etiam per populos, sicut legimus, quia sepe ab alienigenis, Dei iussu excitatis propter divine maiestatis offensam, subactus est populus Iudeorum. (C.23 q.5 d.p.c.49) ¶ Hinc notandum est, quod aliquando punit Deus peccata per nescientes, aliquando per scientes. Per nescientes peccata punit, sicut per 
contra eum, qui secat in ea? aut numquid exaltabitur securis contra eum, qui cedit in ea?” Quibus similitudinibus satis perspicue ostenditur, quod sicut serra et securis nec secare, nec cedere ligna possunt, nisi ab alio regantur, ac ideo contra regentem se superbire non debent: sic illi, per quos Deus punit, absque nutu divine dispositionis nichil agere valent, ac ideo contra se regentem superbire non licet eis. (§ 2) Tales in eo, quod puniunt, Deo servire dicuntur; in eo autem, quod ignorantes se esse ministros ire Dei inpia vanitate superbiunt, mercedem servitutis sue a Deo non nisi temporalem inveniunt, penam vero superbie sue non effugiunt. Unde, cum diceret ad Prophetam de Nabuchodonosor Dominus: “Quid dabo ei pro labore, quo servivit michi apud Tirum?” statim subiunxit: “Da,” hoc est datam sibi pronuncia, “Egyptum et Ethiopiam”. Cum autem in corde suo superbiens postea diceret: “Nonne hec est Babylon, quam ego condidi in robore regni mei? etc.” statim inmutavit Deus rationabilem mentem eius, et induit eum bestialitate ferina, ut ab hominibus fugiens cum bestiis viveret. (§ 3) Per Antiochum quoque, cum ydolatriam Iudaice plebis Dominus puniret, et pacem, quam ex lege Dei abiecta, et ex sacris nationum assumptis querebant, illis in perniciem verteret, quia Dei dispositionem ignorans sue facultati devastationem illius plebis attribuit, inprecatur in eum Propheta, dicens: 
Amorrheorum consummata”. quae tunc intelliguntur fuisse consummata, cum populus ille, de Egyptiaca servitute liberatus, terram eorum, sicut Abrahe promissum fuerat, in hereditatem accepit. (§ 6) Cum ergo sic divino iussu ad puniendum peccata populi excitantur, sicut populus ille Iudaicus est excitatus ad occupandam terram promissionis, et ad delendas gentes peccatrices, sine culpa noxius sanguis effunditur, et quae ab eis male possidentur in ius et dominium rite transeunt bonorum. (§ 7) Cum vero occulto instinctu aliqui moventur ad persequendum malos, sicut Sennacherib, et ceteri, qui populum delinquentem persecuti sunt, licet occulto instinctu operante illorum meritis incitentur ad persequendum, tamen, quia prava intentione non peccata delinquentium punire, sed illorum bona rapere vel sue dicioni subicere querunt, non sunt inmunes a crimine. De quibus etiam notandum est, quod aliquando excitantur ad puniendum peccata bonorum, ut tandem per bonos correctos ipsi quoque puniantur, sicut in libro Iudicum legitur de Iabin, rege Chananeorum, et de Madianitis, quod propter ydolatriam populi suscitavit eos Deus, ut Israelem affligerent, et terram eorum occuparent. Cum autem populus Dei sub manibus eorum diutius afflictus peccatum suum recognosceret, et per penitenciam Deum sibi placaret, ex Dei precepto et Barach, comitatus Delboram prophetissam, uxorem Lapidoth, Iabin, regem Chananeorum, et Sysaram ducem exercitus sui, contrivit, et Gedeon et Zebee et Salmana, reges Madianitarum, et Oreb et Zeb, duces eorum, morti tradidit. (§ 8) Apparet ergo, quod aliquando per legitimam potestatem gerentes, aliquando per populos divino iussu excitatos, mali pro peccatis suis non solum flagellantur, sed etiam rite perduntur. Nec est contrarium illud Augustini, quod ad 
In evangelio quoque Dominus ait discipulis suis: “Nolite timere eos, qui occidunt corpus, animam autem occidere non possunt, sed pocius eum timete,” id est ei in timore servite, “qui potest animam et corpus perdere in gehennam”. Paulus quoque, cum ecclesiam Dei persequeretur, in itinere cecatus ad Deum converti coactus est. Unde se abortivo similem testatus est, dicens: “Novissime autem omnium tamquam abortivo visus est et michi”. Hinc Augustinus scribit ad Bonifatium: (C.23 q.6 c.1) ECCLESIA MALOS DEBET COGERE AD BONUM, SICUT CHRISTUS PAULUM COEGIT. Scismatici dicunt: cui Christus vim intulit, quem coegit? Ecce habent apostolum Paulum. Agnoscant in eo prius cogentem Christum, postea docentem: prius ferientem, postea consolantem. Mirum est autem, quomodo ille, qui pena corporis ad evangelium coactus intravit, plus omnibus illis laboravit, qui solo verbo vocati sunt, in evangelio, et quem maior timor conpulit ad karitatem, eius perfecta karitas foras mittit timorem. Cur ergo non cogeret ecclesia perditos filios, ut redirent, si perditi filii coegerunt alios, ut perirent? Quamvis et illos, quos non coegerunt, sed tantummodo seduxerunt, si per terribiles et salubres leges in eius gremio revocentur, blandius pia mater amplectitur, et de illis multo amplius, quam de his, quos numquam perdiderat, gratulatur. (§ 1) An non pertinet ad diligentiam pastoralem etiam illas 
coguntur, inobedientia cohercetur. Item: (§ 5) Si per potestatem, quam per religionem ac fidem regum, tempore quo debuit, divino munere accepit ecclesia, hii, qui inveniuntur in viis et sepibus, id est in heresibus et scismatibus, coguntur intrare, non quia coguntur, reprehendant, sed quo coguntur, attendant. (C.23 q.6 c.2) Idem ad Donatistas. VARIIS MODIS ERRANTES CORRIPIUNTUR A DOMINO. “Quod erraverat,” inquit Dominus, “non revocastis, et quod perierat non requisistis”. Hoc vobis per nos ipse Deus facit, ipse obsecrando, ipse minando, siv corripiendo, sive dampnis, sive laboribus, sive per ammonitiones suas occultas vel visitationes, sive per potestatum temporalium leges. (C.23 q.6 c.3) Idem in epistola ad Vincentium. NON EST CONSIDERANDUM, QUOD QUISQUE COGITUR, SED QUO COGITUR. Vides, ut oppinor, non esse considerandum, quod quisque cogitur, sed quale sit illud, quo cogitur, utrum bonum, an malum: non quod quisque bonus possit esse invitus, sed timendo quod non vult pati vel relinquit inpedientem animositatem, vel ignoratam conpellitur cognoscere veritatem, ut timens vel respuat falsum, de quo contendebat, vel querat verum quod nesciebat, et volens iam teneat quod nolebat. Item: (§ 1) Mea primitus sentencia erat, neminem ad unitatem Christi cogendum esse, verbo esse agendum, disputatione pugnandum, ratione vincendum, ne fictos catholicos haberem quos apertos hereticos noveram. Sed hec oppinio mea non contradicentium verbis tantum, sed demonstrantium superabatur exemplis. Nam primo opponebatur michi civitas mea, quae, cum tota esset in partes Donati, ad 
bonum autem quisque cogitur inutiliter, cum Deus aspernetur coacta servicia. Unde Apostolus, cum ad elemosinas Chorinthios hortaretur, ait: “Unusquisque det, prout destinavit in corde suo, non ex tristicia, aut ex necessitate. Hilarem enim datorem diligit Deus”. Unde datur intelligi, quod qui invitus dat propter presentem pudorem, et rem et meritum perdit. Item, cum redderet causam, quare abstineret a sumptibus, ait: “Si ex necessitate evangelizavero, non erit michi gloria”. (§ 2) Item: “Si invitus evangelizavero, dispensatio michi credita est. Si autem volens hoc ago, mercedem habeo apud Deum”. Item, cum Galathis scriberet, legalia non esse tenenda, ait: “Si Spiritu ducimini, non estis sub lege”. Ex quo apparet eum, qui sub lege est, id est qui timore pene, non amore iusticie servit, non duci Spiritu sancto. Si autem Spiritu non ducitur, Deo placere minime valet. (§ 3) Item: “Non accepistis spiritum servitutis iterum in timore, sed accepistis spiritum adoptionis filiorum, in quo clamamus: Abba pater”. Ex quibus verbis datur intelligi, quod, etsi in veteri testamento timore pene homines cogebantur ad bonum, tamen in novo testamento sola libertate et dilectione iusticie sunt invitandi ad fidem. Unde illi dicuntur servi et filii ancille, pertinentes ad Ismahel: isti dicuntur liberi et filii libere, pertinentes ad Ysaac. (§ 4) Item Iohannes in epistola sua: “Timor non est in karitate, sed perfecta karitas foras mittit timorem”. 
abhorrere, et consueta magis diligere, flagellis tribulationum cohibendi sunt mali a malo, et provocandi ad bonum, ut, dum timore pene malum in dissuetudinem ducitur, abhorreatur, bonum vero ex consuetudine dulcescat. Unde Augustinus in Psalmo 127: “Cum per timorem gehenne continet se homo a peccato, fit consuetudo iusticie, et incipit quod durum erat amari, et incipit excludi timor a karitate, et succedit timor castus, de quo hic dicitur, quo timemus, ne tardet, ne discedat, ne eo careamus. Ille utilis, sed non permanet in eternum ut iste”. (QUAESTIO 7) (C.23 q.7 d.a.c.1) ¶ Nunc autem queritur, an heretici suis et ecclesiae rebus sint expoliandi? Et qui possident hereticis ablata an dicantur possidere aliena? De his ita scribit Augustinus ad Vincentium: (C.23 q.7 c.1) RES TERRENE NON NISI DIVINO VEL HUMANO IURE TENENTUR. Quicumque vos ex occasione huius legis inperialis, non corrigendi dilectione, sed odio inimicandi persequitur, displicet nobis. Et quamvis res queque terrena non recte a quoquam possideri possit, nisi vel iure divino, quo cuncta iustorum sunt, vel iure humano, quod in potestate est regum terre, (ideo quae falso res appellatis vestras, quas nec iuste possidetis, et secundum leges terrenorum regum amittere iussi estis, frustra quae dicitis, nos eis congregandis laboramus, cum scriptum legatis: “Labores inpiorum iusti edunt),” sed tamen, quisquis ex occasione legis huius, quam reges terre Christo servientes ad emendandam inpietatem vestram promulgaverunt, res proprias vestras cupide appetit, displicet nobis. Quisquis 
retia Domini, neque propter hedos in fine segregandos deserimus gregem Domini, neque propter vasa facta in contumeliam migramus de domo Domini. (C.23 q.7 c.2) Idem contra Petilianum. CATHOLICI NON IDEO ALIENA POSSIDENT, QUIA AB HERETICIS ABLATA TENENT. Si de rebus vel locis ecclesiasticis, quae, non tenetis, querimini, possunt et Iudei se iustos dicere, et iniquitatem nobis obicere, quia locum, in quo inpii regnaverunt, modo Christiani possident. Quid ergo indignum, si ea, quae tenebant heretici, secundum parem Domini voluntatem catholici tenent? Ad omnes iniquos et inpios illa vox Domini valet: “Auferetur a vobis regnum Dei, et dabitur genti facienti iusticiam”. An frustra scriptum est: Labores inpiorum pii edent? Quapropter magis mirari debetis, quod adhuc tenetis aliquid, quam quod aliquid amisistis. Item: (§ 1) Si qua iam concisi possidere cepistis, quia vobis ablata nobis Dominus dedit, non ideo concupiscimus aliena, quia illius inperio, cuius sunt omnia, facta sunt nostra, et iuste sunt nostra. Vos enim utebamini ad precisionem, nos ad unitatem. Alioquin et primo populo Dei possent illi obicere aliene rei concupiscentiam, qui divina potestate ab eorum facie, qui ea terra male utebantur, expulsi sunt, et ipsi Iudei, a quibus ablatum est regnum secundum verba Domini, et datum est genti facienti iusticiam, possunt obicere aliene 
quondam suos, modo etiam nostros socios et fraterna nobis dilectione coniunctos, quemadmodum sua teneant non solum, quae habebant, sed etiam nostra, quae non habebant, quae tamen, si pauperum conpares sumus, et nostra sunt, et illorum. Si autem privatim quae nobis sufficiant possidemus, non sunt illa nostra, sed pauperum, quorum procurationem quodammodo gerimus, non proprietatem nobis usurpatione dampnabili vendicamus. Quicquid igitur nomine ecclesiarum partis Donati possidebant, Christiani inperatores legibus religiosis cum ipsis ecclesiis ad catholicam transferre iusserunt. Cum ergo nobis cum sunt plebes ecclesiarum earundem, nobis cum pauperes, qui de eisdem possessiunculis alebantur, ipsi pocius foris positi desinant concupiscere aliena, sed intrent unitatis societatem, ut pariter gubernemus non illa tantum, quae dicunt sua, verum etiam quae dicunt et nostra. Scriptum est enim: “Omnia vestra, vos autem Christi, Christus autem Dei”. (C.23 q.7 c.4) Idem. DIVITIE IMPIORUM IUSTIS THESAURIZANTUR. Quicquid ergo nomine ecclesiarum a parte Donati possidebant, Christiani imperatores legibus religiosis cum isis ecclesiis ad catholicam transferre iusserunt. Et post pauca: (§ 2) Si autem consideremus quod scriptum est in libro Sapientie: “Ideo iusti tulerunt spolia inpiorum;” item, quod legitur in Proverbiis: “Thesaurizantur autem iustis divitie inpiorum,” tunc videbimus, non esse querendum, qui habeant res hereticorum, sed qui sint in societate iustorum. Item post aliqua: (§ 3) Si corpus Christi tollit spolia inpiorum, et corpori Christi thesaurizant divitie inpiorum, non debent inpii foras remanere, ut calumpnientur, sed intrare ut pocius iustificentur. Item post aliqua: (§ 4) In Christi ergo conpagem corporis 
(QUAESTIO 8) (C.23 q.8 d.a.c.1) ¶ De episcopis vero vel quibuslibet clericis, quod nec sua auctoritate, nec auctoritate Romani pontificis arma arripere valeant, facile probatur. Cum enim Petrus, qui primus apostolorum a Domino fuerat electus, materialem exerceret gladium, ut magistrum a Iudeorum iniuria defensaret, audivit: “Converte gladium tuum in vaginam, omnis enim, qui acceperit gladium, gladio peribit,” ac si aperte ei diceretur: hactenus tibi tuis quae predecessoribus inimicos Dei corporali gladio licuit persequi; deinceps in exemplum patiencie gladium tuum, id est tibi hactenus concessum, in vaginam converte, et spiritualem tantum gladium, qui est verbum Dei, in mactatione veteris vite exerce. Omnis enim preter illum, vel auctoritatem eius, qui legitima potestate utitur, qui, ut Apostolos ait, non sine causa gladium portat, cui etiam omnis anima subdita esse debet, omnis, inquam, qui preter huius auctoritatem gladium acceperit gladio peribit. (§ 1) Item Ambrosius: “Arma episcopi lacrime sunt et orationes”. Item illud Apostoli: “Non vosmetipsos defendentes, karissimi,” quamvis omnibus generaliter dicatur specialiter tamen prelatis dictum intelligitur. (C.23 q.8 d.p.c.6) His ita respondetur: Sacerdotes propria manu arma arripere non debent; sed alios ad arripiendum, ad oppressorum defensionem, atque ad 
ULTOR SUI GREGIS PAPA DEBET ESSE AC PRECIPUUS ADIUTOR. Scire vos oportet, quod numquam ab aliquibus nostros homines sinimus opprimi; sed, si necessitas ulla incurrerit, presentialiter vindicamus, quia nostri gregis in omnibus ultores esse debemus et precipui adiutores. (C.23 q.8 c.9) Idem exercitui Francorum. CELESTE REGNUM A DEO CONSEQUITUR QUI PRO CHRISTIANORUM DEFENSIONE MORITUR. Omni timore ac terrore deposito, contra inimicos fidei sanctae et adversarios omnium religionum viriliter agere studete. Novit enim omnipotens, si quilibet vestrorum morietur, quod pro veritate fidei, et salvatione patrie, ac defensione Christianorum mortuus est, ideo ab eo celeste premium consequetur. (C.23 q.8 c.11) Item Alexander papa omnibus episcopis Yspanie. IUDEOS NON DEBEMUS PERSEQUI, SET SARACENOS. Dispar nimirum est Iudeorum et Sarracenorum causa. In illos enim, qui Christianos persequuntur et ex urbibus et propriis sedibus pellunt, iuste pugnatur; hii ubique servire parati sunt. (C.23 q.8 c.12) Item Iohannes VIII Demago duci glorioso. QUI CRIMINA, QUAE POTEST EMENDARE, NON CORRIGIT, IPSE CONMITTIT. Preterea devotionis tue studium exhortamur, ut contra marinos latrunculos, qui sub pretextu tui nominis in Christicolas debachantur, tanto vehementius accendaris, quanto illorum pravitate famam tui nominis obfuscatam fuisse cognoscis; quoniam, licet credi possit, quod te nolente illi navigantibus insidientur, tamen, quia a te 
(C.23 q.8 c.13) Item Ieronimus ad Riparium. CRIMINA PRO DEO PUNIRE NON EST CRUDELITAS SED PIETAS. Legi syromasten Finees, auctoritatem Helye, et zelum Simonis Chananei, Petri severitatem Ananiam et Saphiram trucidantem, Pauli constantiam, qui Helimam magum viis Domini resistentem eterna severitate dampnavit. Non est crudelitas pro Deo crimina punire, sed pietas. Unde et in lege dicitur: “Si frater tuus, et amicus tuus, et uxor, quae in sinu tuo dormit, depravare voluerit veritatem, sit manus tua super eos, et effundes sanguinem ipsorum”. (C.23 q.8 c.14) Item Iohannes Crisostomus super Mattheum omelia XVII QUAEDAM IN VETERI TESTAMENTO LICEBANT, QUAE MODO PROHIBENTUR. Occidit Finees hominem, et reputatum est illi ad iusticiam. Abraham vero, non solum homicida, verum etiam patricida (quod certe est gravius) effectus Deo magis placuit. Petrus vero geminum fecit homicidium: fuit tamen opus spirituale, quod factum est. Non solum igitur respiciamus ad opera, sed ad tempus, et ad causam, et ad 
BEATUS GREGORIUS QUOSDAM HORTATUR, UT MILITES CONGREGENT, ET CONTRA HOSTES ARMA VIRILITER PARENT. Et pridem glorie vestre notificavimus quia milites illuc erant parati venire; sed quoniam inimicos congregatos et huc discurrere epistola vestra significaverat, hec eos hic causa retinuit. Nunc vero utile est visum, ut aliquanti illuc milites transmittantur, quos gloria tua ammonere et hortari, ut parati sint ad laborem, studeat, et occasione inventa cum gloriosis filiis nostris Marcio et Vitalio loquere, et quaecumque vobis Deo adiutore pro utilitate reipublice persuaserint facite; et si huc vel ad Ravenne partes nec dicendum Arnulfum cognoveritis excurrere, vos a dorso eius ita, sicut viros fortes condecet, laborate, quatinus opinio vestra ex laboris vestri qualitate amplius in republica Deo auxiliante proficiat. Illud tamen pre omnibus ammonemus, ut familiam Aloyn, et Adobin, Vigildi, atque Grussingi, qui cum glorioso magistro militum Mauricio esse noscuntur, sine aliqua mora vel excusatione relaxes, quatinus venientes illuc homines predicti viri sine aliquo inpedimento cum eis debeant ambulare. (C.23 q.8 c.18) Item Eiusdem Mauricio et Vitaliano. Suppliciter glorie vestre per filium nostrum Vitalianum, cum quo et tractaveratis, et verbo et scripto mandavimus. Undecimo autem die mensis Iunii Arnulfus hanc epistolam, quam vobis direximus, transmisit, et ideo relegentes eam videte, si in fide Suanenses, quam reipublice promiserunt, perstiterunt, obsides quae dignos, de quibus possitis confidere, ab eis accipite, et insuper denuo eos sacramentis astringite, reddentes eis quod loco Pignoris sustulistis sermonibus vestris eos sanantes. Si autem manifestissime cognoveritis, eos cum Arnulfo de 
collectam, et Narina dicitur residere; ut si huc cursum, Deo sibi irato, mittere voluerit, vel loca ipsius (quantum vos Dominus adiuverit) depredamini, aut certe sculcas, quos mittes, sollicite requirant, ne dolens factum ad vos discurrat. (C.23 q.8 d.p.c.18) ¶ In registro etiam legitur, quod beatus Gregorius civibus Tuscie, ut contra Longobardus arma pararent, mandavit, et militantibus stipendia decrevit. Hoc igitur exemplo et premissis auctoritatibus claret, quod sacerdotes, etsi propria manu arma arripere non debeant, tamen vel his, quibus huiusmodi offitia conmissa sunt, persuadere, vel quibuslibet, ut ea arripiant, sua auctoritate valeant inperare. (§ 1) Sed obicitur illud Nycolai ad Imperatorem Karolum: (C.23 q.8 c.19) EPISCOPI NON DEBENT MILITARIBUS OCCUPARI NEGOCIIS. Reprehensibile valde esse constat quod subintulisti, dicendo, maiorem partem omnium episcoporum die noctu quae cum aliis fidelibus tuis contra piratas maritimos invigilare, ob id quae episcopi inpediantur venire, cum militum Christi sit Christo servire, milites vero seculi serviant seculo, sicut scriptum est: “Nemo militans Deo inplicat se negociis secularibus”. Quod si seculi milites milicie student, quid ad episcopos et milites Christi, nisi ut vacent orationibus? 
huius, et in nobis non habet quicquam”. Porro alii sunt, qui non contenti decimis et primiciis, predia, villas, et castella, et civitates possident, ex quibus Cesari debent tributa, nisi inperiali benignitate inmunitatem promeruerint ab huiusmodi. Quibus a Domino dicitur: “Reddite quae sunt Cesaris Cesari; et quae sunt Dei Deo”. Quibus idem Apostolus: “Reddite omnibus debita, cui tributum, tributum; cui vectigal, vectigal”. Unde Ambrosius: (C.23 q.8 d.p.c.22) Quamvis etiam huiusmodi non videantur inperialibus exactionibus subiciendi. Nam, cum tempore famis cunctorum Egyptiorum terram Pharao sibi emeret, atque sub eadem fame sue servituti cunctos subiceret, sacerdotibus ita necessaria subministravit, ut nec possessionibus, nec libertate nudarentur, Domino ex tunc prenunciante, sacerdotes in omni gente liberos esse oportere. Unde Constantius et Constans hanc inmunitatem dederunt ecclesiae, dicentes: (C.23 q.8 c.24) DE AGRO ECCLESIASTICO PRESBITER NON COGATUR CENSUM PERSOLVERE. Secundum canonicam auctoritatem et constitutionem domini inperatoris Lodoici, de agro ecclesiastico, et manso, de mancipiis, quae ipse suis capitulis constituit, vel si quilibet, pro loco sepulture aliquid largitus ecclesiae fuerit, de decimis et oblationibus fidelium nullus quemquam presbiterorum aliquem censum persolvere cogat, nec quisquam cuiuslibet ordinis aut dignitatis exinde quicquam subtrahat, aut redhibitionem quamcumque exigat temporalem. Quod si fecerit, communione usque ad satisfactionem privetur, et regia potestate dare cogatur. (C.23 q.8 d.p.c.25) ¶ Hinc datur intelligi, quod de his, quae inperiali beneficio, vel a quibuslibet pro beneficio 
episcopi non profiscantur ad comitatum nisi formatas ab apostolico acceperint. (C.23 q.8 d.p.c.27) Reprehenduntur ergo Gallicani episcopi a Nykolao, quoniam auctoritate apostolica contempta potius arma sequi elegerant, quam apostolico conspectui sese representarent. Quamquam proficiscentes ad comitatum possunt intelligi non secuti inperatorem, ut armis sibi auxilientur, sed ipsum cum exercitu suo cottidianis orationibus Deo conmendent. (C.23 q.8 d.p.c.28) Licet ergo prelatis ecclesiae exemplo beati Gregorii ab inperatoribus vel quibuslibet ducibus defensionem fidelibus postulare. Licet etiam cum beato Leone quoslibet ad sui defensionem contra adversarios sanctae fidei viriliter adhortari, atque ad vim infidelium procul arcendam quosque citare. Effusionem vero sanguinis nulli episcoporum sua vel inperatorum auctoritate inperare licet. Unde in Tolletano concilio IV legitur: (C.23 q.8 c.29) SACERDOTES IBI CONSENTIANT FIERI IUDICES, UBI IUREIURANDO INDULGENTIA PROMITTITUR. Sepe principes contra quoslibet maiestatis obnoxios sacerdotibus negocia sua conmittunt. Quia vero sacerdotes a Christo ad ministerium salutis electi sunt, ibi consentiant regibus fieri iudices, ubi iureiurando supplicii indulgentia promittitur, non ubi discriminis sentencia 
quibuslibet personis tale aliquid fecerit, concessi ordinis privetur honore et loco; sub perpetuo quoque dampnationis teneatur ergastulo religatus. Cui tamen conmunio exeunti ex hac vita non est neganda propter Domini misericordiam, qui non vult peccatoris mortem, sed ut convertatur et vivat. 
(CAUSA 24) (C.24) ¶ Quidam episcopus in heresim lapsus aliquot de sacerdotibus suis officio privavit et sententia excommunicationis notavit. Post mortem de heresi accusatus dampnatur et sequaces eius cum omni familia sua. Hic PRIMUM queritur, an lapsus in heresim possit aliquot officio privare vel sententia notare? SECUNDO, an post mortem aliquis possit excommunicari? TERTIO, an pro peccato alicuius tota familia sit excommunicanda? (QUAESTIO 1) (C.24 q.1 d.a.c.1) ¶ Quod autem ab heretico aliquis deponi aut excommunicari non possit, facile probatur. Omnis enim hereticus aut iam dampnatam heresim sequitur aut novam confingit. Qui vero heresim iam dampnatam sequitur, eius dampnationis se participem facit. Unde cum Achatius absque sinodali auctoritate ab apostolico se dampnatum quereretur, contra Gelasius scribit dicens: (C.24 q.1 c.1) QUI IN IAM DAMPNATAM LABITUR HERESIM, EIUS DAMPNATIONIS SE PARTICIPEM FACIT. Achatius non est factus inventor novi erroris sed veteris imitator, atque ideo non erat necessarium, ut adversus eum nova scita prodirent sed antiqua tantummodo renovarentur. Factus sum itaque executor 
(C.24 q.1 d.p.c.3) ¶ Si ergo episcopus ille in heresim iam dampnatam lapsus est antiqua excommunicatione dampnatus, alios dampnare non poterat. Excommunicatus enim alios excommunicare non valet. Unde Alexander secundus scribit Valeriano marchioni: (C.24 q.1 c.4) EXCOMMUNICATUS ALIUM EXCOMMUNICARE NON POTEST. Audivimus quod Enricus, Ravennas dictus archiepiscopus, nisus sit te excommunicare. Verum quia excommunicatus te excommunicare non potuit, apostolica auctoritate te tuosque absolvendo mandamus exinde non curare. (C.24 q.1 d.p.c.4) ¶ Si autem ex corde suo novam heresim confinxit, ex quo talia predicare ceperit, neminem dampnare potuit, quia non potest deicere quemquam iam prostratus. Ligandi namque vel solvendi potestas veris non falsis sacerdotibus a Domino Deo tradita est. Apostolis enim dicturus, 'quorum remiseritis peccata, etc.', premisit, 'accipite Spiritum sanctum', ut evidenter cunctis ostenderet eum, qui Spiritum sanctum non habet, peccata non posse tenere vel remittere. Porro Spiritum sanctum nemo nisi intra ecclesiam accipit, quia et ipsam unitatem per gratiam facit. (§ 1) Unde non nisi congregatis in unum dictum est, 'accipite Spiritum sanctum', nec nisi super congregatos in unum die pentecostes descendit Spiritus sanctus. 18 Joh. 20:23 19 Joh. 20:22 8 Audivimus – 12 curare Coll. Britannica Alex. II 85 (JL 4624), cf. Ewald in Neues Archiv 5 (1880), 342. Ivo, Decretum 14.57; *Panormia 5.133. Gw 
Sicut autem extra ecclesiam non accipitur, ita extra eam nichil operatur. Cum ergo, sicut apostolus ait, Spiritus postulet Spiritus impetret, extra ecclesiam nec postulare facit, nec impetrare. Unde Dominus dicturus, 'quodcumque petieritis, etc.', premisit, 'si duo ex vobis consenserint super terram'; et iterum, 'ubicumque duo vel tres congregati fuerint in nomine meo, ibi et ego sum in medio eorum', nimirum cunctis ostendens se non habitare in cordibus eorum, qui superbie singularitatem secuti a corporis Christi conpage semetipsos abrumpunt. In quibus autem Christus non habitat, in eis Spiritus sanctus mentium scissuras refugiens locum non habet. Quia ergo peccata dimittere vel tenere, excommunicare vel reconciliare opus sit Spiritus sancti et virtus Christi, apparet quod hii, qui extra ecclesiam sunt, nec ligare possunt nec solvere, nec reconciliando ecclesiastice conmunioni reddere, nec excommunicando eius societate privare, qua ipsi heresi vel scismate polluti sive sententia notati penitus carere probantur. Unde cum omnibus discipulis parem ligandi atque solvendi potestatem Dominus daret, Petro pro omnibus et pre omnibus claves regni celorum se daturum promisit dicens: 'Tibi dabo claves regni celorum.' Quicumque ergo ab unitate ecclesiae (quae per Petrum intelligitur) fuerit alienus, exsecrare potest, consecrare non valet, excommunicationis vel reconciliationis potestatem non habet. 
interitum carnis.' In quo formam excommunicationis ostendens docuit non nisi fidelem et a fideli notandum. In nomine namque Domini atque eius virtute cooperante non nisi fidelis aliquid operari valet, ‘cum nemo possit dicere, Dominus Iesus, nisi in Spiritu sancto.’ Item cum Dominus prohibeat agnum comedi extra catholicam ecclesiam, qui professione fidei ab ea sunt alieni, ab eius participatione, quam suo arbitrio reliquerunt, non repelluntur set abire permittuntur, sicut illi qui audientes, 'nisi manducaveritis carnem filii hominis et biberitis eius sanguinem, etc.’, dixerunt, 'durus est hic sermo et quis potest eum audire?' atque ita abierunt retrorsum non repulsi set abire permissi. Hinc etiam apostolus, cum de excommunicandis ageret, premisit: 'Si quis frater;' de infidelibus autem supposuit, dicens: 'Eos, qui foris sunt, Dominus iudicabit.' De his autem qui intus sunt, nobis iudicium conmisit. Sicut autem ex eo, quod Apostolus ait: 'Frater,' et ex his, quae de fidelibus et infidelibus supposuit, apparet, non nisi fidelem excommunicandum, ita ex eo, quod fidelibus tantum hoc scribitur, vel potius, quia sicut ille, qui benedicit, maior est eo, cui benedicitur, ita qui ex officio maledicit maior est eo, cui maledicitur, liquido constat, eum, qui ab integritate catholice fidei recedit, maledicendi vel benedicendi potestatem minime habere. Catholicum namque, utpote se superiorem, maledicere non valet; in alienum a fide, tanquam in sibi equalem, sententiam dare non potest. Hec autem, quae de hereticis, atque scismaticis, vel excommunicatis dicta sunt, videlicet, quod ligandi vel solvendi potestatem non habeant, multorum auctoritatibus probatur. Ait enim Leo papa: 
(C.24 q.1 c.5) NON SOLVITUR VEL LIGATUR NISI QUOD AUCTORITAS BEATI PETRI SOLVERIT AUT LIGAVERIT. Manet ergo Petri privilegium, ubicumque ex ipsius equitate fertur iudicium, nec nimia vel severitas, vel remissio, ubi nichil erit ligatum vel solutum, nisi quod beatus Petrus aut ligaverit, aut solverit. (C.24 q.1 c.6) Item Augustinus super Iohannem. IN PERSONA PETRI LIGANDI ET SOLVENDI POTESTATEM ECCLESIA ACCEPIT. “Quodcumque ligaveris super terram, erit ligatum et in celo.” Si Petro tantum dictum est, hoc non facit ecclesia. Si autem et in ecclesia fit (utique quae in terra ligantur et in celo, et quae solvuntur in terra soluta sunt et in celo, quia, cum excommunicat ecclesia, in celo ligatur excommunicatus; cum reconciliat ecclesia, in celo solvitur reconciliatus), si ergo hoc in ecclesia fit, Petrus, quando claves accepit, ecclesiam sanctam significavit. Si in persona Petri significati sunt in ecclesia boni, in Iude persona significati sunt in ecclesia mali. (C.24 q.1 c.7) Item Ambrosius. SUIS MERITIS FIRMUS NONNUMQUAM TURBATUR ALIENIS. Non turbatur navis, quae Petrum habet: turbatur illa, quae Iudam habet. Etsi multa illic discipulorum merita navigabant, tamen adhuc eam proditoris perfidia agitabat. In utraque Petrus: set qui suis meritis firmus est turbatur 
navis, in qua prudentia navigat, abest perfidia, fides superat. Quemadmodum enim turbari potuerit, cui preerat is, in quo ecclesiae firmamentum est? Illic ergo turbatio, ubi modica fides: ibi securitas, ubi perfecta dilectio. Denique etsi aliis imperatur, ut laxent retia sua, soli tantum Petro dicitur: 'Duc in altum,' hoc in profundum est disputationum. Quid enim tam altum quam altitudinem divitiarum videre, scire Dei filium, et professionem divine generationis assumere? quam licet mens nequeat humana plene rationis investigatione comprehendere, fidei tamen plenitudo complectitur. (C.24 q.1 c.8) Idem. SOLUS PETRUS MANDATUM ACCEPIT, UT AMO PISCEM CAPERET. Est aliud apostolicum piscandi genus, quo genere solum Petrum piscari Dominus iubet, dicens: 'Mitte amum, et eum piscem, qui primum ascenderit, tolle.' (C.24 q.1 c.18) Item Ciprianus episcopus. EXTRA UNITATEM ECCLESIAE SPIRITUS SANCTUS NON ACCIPITUR. Loquitur Dominus ad Petrum: 'Ego dico tibi, quia tu es Petrus, et super hanc petram edificabo ecclesiam meam'. Super unum edificat ecclesiam, et quamvis Apostolis omnibus post resurrectionem suam parem potestatem tribuat, et dicat: 'Sicut misit me pater, et ego mitto vos. Accipite Spiritum sanctum', tamen ut unitatem manifestaret, unitatis eiusdem originem ab uno incipientem sua auctoritate disposuit. Hoc erant utique ceteri Apostoli, quod Petrus fuit, pari consortio prediti et honoris et potestatis. Set exordium ab unitate proficiscitur, ut ecclesia Christi una monstretur, quam unam ecclesiam in Cantico quoque Canticorum Spiritus 16 – 17 Matt. 17:26 21 – 22 Matt. 16:18 25 – 26 Joh. 20:21-22 
sanctus ex persona Christi Domini designat et dicit: 'Una est columba mea, perfecta mea; una est matri sue, electa genitrici sue.' Hanc ecclesiae unitatem et beatus Paulus apostolus docet, et sacramentum unitatis ostendit, dicens: 'Unum corpus, et unus spiritus: una spes vocationis vestre. Unus dominus, una fides, unum baptisma, unus Deus.' Quam unitatem tenere firmiter et vendicare debemus, maxime nos episcopi, qui in ecclesia presidemus, ut episcopatum quoque ipsum unum atque indivisum probemus. Nemo fraternitatem fallat, nemo fidei veritatem perfida prevaricatione corrumpat. (§ 1) Episcopatus unus est, cuius singularis in solidum pars tenetur. Et ecclesia una est, quae in multitudinem latius incremento fecunditatis extenditur, quomodo multi radii sunt, set lumen unum, et rami arboris multi sunt, set robur unum tenaci radice fundatum, et quomodo de fonte uno plurimi rivi defluunt, et numerositas licet diffusa videatur exundantis copie largitate, unitas tamen servatur in origine. Avelle radium solis a corpore: divisionem unitas non capit. Ab arbore frange ramum: fructus germinare non poterit. A fonte precide rivum: precisus arescit. Sic et ecclesia Domini luce perfusa per totum orbem radios suos porrigit: unum tamen est, quod ubique diffunditur, ne unitas corporis separatur. Ramos suos universam terram copia ubertatis extendit, profluentes largitur rivos, latius pandit: unum tamen caput est, et origo una, et una mater fecunditatis copiosa. Adulterari 
NON HABET DEUM PATREM UNIVERSALIS ECCLESIAE RELINQUENS UNITATEM. Alienus est, profanus est, hostis est: habere non potest Deum patrem qui universalis ecclesiae non tenet unitatem. Idem. (§ 1) Dominus cum discipulis suis ait, ut unanimitatem suaderet et pacem: 'Dico,' inquit, 'vobis quia si duo ex vobis convenerint in terra, de omni re, quaecumque petieritis, continget vobis a patre meo, qui est in celis. Ubicumque enim fuerint duo aut tres collecti in nomine meo, ego cum eis sum,' ostendit non multitudini, set unanimitati deprecantium plurimum tribui. 'Si duobus,' inquit 'de vobis convenerint in terra:' unanimitatem prius posuit, concordiam pacis ante premisit, ut conveniat nobis fideliter et firmiter, docuit. Quomodo autem potest ei cum aliquo convenire, cui cum corpore ipsius ecclesiae, et cum universa fraternitate non convenit? Quomodo autem possunt duo aut tres in nomine Christi colligi, quos constat a Christo et ab eius evangelio separari? (C.24 q.1 c.20) Item Ieronimus. LIGANDI ET SOLVENDI POTESTATEM NON HABET QUI UNITATEM PACIS CATHOLICE NON TENET. Omnibus consideratis puto me non temere dicere, alios ita esse in domo Dei, ut ipsi sint etiam eadem domus Dei, 6 – 10 Matt. 18.19-20 3 Alienus – 5 unitatem Cyprianus, De unitate 6 (ed. Bévenot, CCSL 3.253.148-150). Anselmus 5.2 (ed. Thaner, 232); Polyc. 7.3.4; Coll. 3 libr. 3.1.5-6 (ed. Motta, 2.11.2-12). 5 dominus – 19 separari Cyprianus, De unitate 12 (ed. Bévenot, CCSL 3.257-258.286-298). Gw 3 profanus est add. in marg. Fdpc non – 4 patrem] Deum patrem non potest Aa 5 dominus cum] cum dominus KaMcFr. ait om. KaKbMcacPfSbFr.Polyc.3L ut om. KaKbMcacSbacFr.Polyc.CR3L 
quae dicitur edificari super petram, quae unica columba appellatur, quae sponsa pulchra sine macula et ruga, et ortus conclusus et fons signatus et puteus aque vive et paradysus cum fructu pomorum; quae domus etiam claves accepit, ac potestatem solvendi et ligandi. Hanc domum si quis corrigentem corripientemque contempserit, 'sit tibi,' inquit, 'tamquam ethnicus et publicanus.' De hac domo dicitur: 'Domine, dilexi decorem domus tue, et locum habitationis glorie tue;' et: 'Qui habitare facit unanimes in domo;' et: 'Iocundatus sum in his, quae dicta sunt michi: in domum Domini ibimus;' et: 'Beati, qui habitant in domo tua; in secula seculorum laudabunt te.' (C.24 q.1 c.22) Item Gregorius in Moralibus. EX SOLA ECCLESIA SACRIFICIUM DOMINUS ACCIPIT. Quia ex sola catholica ecclesia veritas conspicitur, apud se esse locum Dominus perhibet, de quo videatur. In petra Moyses ponitur, ut Dei faciem contempletur, quia nisi quis fidei soliditatem tenuerit, divinam presentiam non agnoscit. De qua soliditate Dominus dicit: 'Super hanc petram edificabo ecclesiam meam.' (§ 1) Sola quippe est, per quam sacrificium Dominus accipiat libenter: sola, quae pro errantibus intercedat fiducialiter. Unde etiam de agni hostia Dominus precepit, dicens: 'In una domo comedetis, nec efferetis de carnibus eius extra fores.' In una namque domo comedetur, quia in una catholica ecclesia vera hostia redemptori immolatur. De cuius carnibus divina 
(C.24 q.1 c.23) Item Ciprianus. NON EXHIBET FIDEM DOMINO CHRISTO QUI CORPUS EIUS DISCERPIT. Advocavit ad se episcopum nec ullam putavit veram, nisi vere fidei figuram, percunctatusque ex eo est, utrumnam de catholicis episcopis esset, hoc est si cum Romana ecclesia conveniret. Et forte ad id locorum in scismate regionis illius ecclesia erat. Lucifer enim se a nostra conmunione diviserat, et quamquam pro fide exulasset, et fidei sue reliquisset heredes, non tamen putavit fidem esse in scismate. Nam etsi fidem erga Deum tenerent, tamen erga Dei ecclesiam non tenebant, cuius patiebantur velut quosdam artus dividi et membra lacerari. Etenim, cum propter ecclesiam Christus passus sit, et Christi corpus sit ecclesia, non videtur ab his exhiberi Christo fides, a quibus evacuatur eius passio, atque distrahitur. Itaque quamvis gratie fenus teneret, et metueret tanti nominis debitor navigare, tamen eos transire maluit, ubi tuto posset exsolvere. Iudicabat enim divine solutionis gratiam in affectu ac fide esse, quam quidem statim, ubi primum copia ecclesiae liberior fuit, inplere non distulit, Dei gratiam et accepit desideratam, et servavit acceptam. (C.24 q.1 c.25) Item Ieronimus. PROFANUS EST EXTRA ECCLESIAM BEATI PETRI AGNUM COMEDERE TEMPTANS. Quoniam vetus oriens inter se populorum furore collisus indiscissam Domini tunicam et desuper textam minutatim per frusta decerpit, et Christi vineam vulpes exterminant, inter lacus contritos, qui non habent aquam, difficile ubi fons signatus et hortus ille conclusus sit possit intelligi, ideo michi cathedram Petri et fidem apostolico ore laudatam censui consulendam, inde nunc 
suscepi. Neque vero vastitas tanti elementi liquentis, et interiacens latitudo terrarum me a preciose potuit margarite inquisitione prohibere. Ubicumque fuerit corpus, illuc congregabuntur et aquile. Profligato a sobole mala patrimonio, apud vos solos incorrupta patrum servatur auctoritas. Ibi cespite terra fecundo dominici seminis puritatem centeno fructu refert, hic obruta sulcis frumenta lolium avenasque degenerant. Nunc in occidente sol iusticie oritur, in oriente autem Lucifer ille, qui ceciderat, supra sidera posuit thronum suum. Vos estis lux mundi, vos sal terre, vos vasa aurea et argentea: hic testea vasa virgam ferream et eternum operiuntur incendium. Quamquam igitur tui me terreat magnitudo, tamen invitat humanitas. A sacerdote victima salutem, a pastore presidium ovis flagito. Facescat invidia Romani culminis, recedat ambicio. Cum successore piscatoris discipulo Christi loquor. Ego nullum premium nisi Christum sequens, beatitudini tue, id est cathedre Petri, conmunione consocior. Super illam petram fundatam ecclesiam scio. Quicumque extra domum hanc agnum comederit, profanus est. Si quis in Noe archa non fuerit, peribit regnante diluvio. Et quia pro facinoribus meis ad eam solitudinem conmigravi, quae Syriam iuncto Barbarie fine determinat, non possum sanctum Domini, tot interiacentibus spaciis, a sanctimonia tua semper expetere, ideoque collegas tuos Egyptios confessores sequor, et sub honerariis parva navicula delitesco. Non 
arido arenosoque mentis tue vestigium polluatur. Nam sicut corporeas infirmitates populi fidelis suscipere in se debet evangelii predicator, iuxta quod scriptum est: “Quis infirmatur, et ego non infirmor?” ita, si qua est ecclesia, quae fidem respuat, nec apostolice predicationis fundamenta possideat, ne quam labem perfidie possit aspergere, deserenda est. Quod Apostolus quoque evidenter asseruit, dicens: “Hereticum hominem post unam correptionem devita.” (C.24 q.1 c.30) Item Innocentius. A FIDE RECEDENS PERFECTIONEM SPIRITUS AMITTIT. Heretici, cum a fide catholica destiterint, perfectionem Spiritus, quam acceperant, amiserunt. (C.24 q.1 c.31) Item Ciprianus Magno filio salutem. SACRI OFFITII POTESTATE PENITUS CARENT HERETICI. Dicimus omnino omnes hereticos et scismaticos nil habere potestatis ac iuris. Propter quod Novatianus nec debet nec potest excipi, quo minus ipse quoque extra ecclesiam consistens, et contra pacem ac dilectionem Christi faciens, inter adversarios et antichristos conputetur. Et paulo post: (§ 1) Ecclesia una est, quae una et intus esse et foris non potest. Si enim apud Novatianum est, apud Cornelium non fuit. Si vero apud Cornelium fuit, qui Fabiano episcopo legitima ordinatione successit, et quem post sacerdotii honorem martirio quoque Dominus glorificavit, Novatianus in ecclesia non est, nec episcopus conputari potest, qui, evangelica et apostolica traditione contempta, nemini succedens a se ipso ortus est. Habere namque aut tenere ecclesiam nullo modo potest qui ordinatus in ecclesia non est. Et paulo post: (§ 2) Quod vero eundem, quem et nos, Deum Patrem, eundem Filium Christum, eundem Spiritum sanctum nosse dicuntur, nec hoc adiuvare tales potest. Et infra: (§ 3) Invenimus in tali 
“Separamini a tabernaculis hominum istorum durissimorum, et nolite tangere de omnibus, quae sunt eorum, ne simul pereatis in peccatis eorum.” Et quod conminatus per Moysen fuerat Dominus inplevit, ut quisque se a Chore, et Dathan, et Abiron non separasset, penas statim pro inpia conmunione persolveret. Quo exemplo, ostenditur et probatur, obnoxios omnes pene et culpe futuros, qui se scismaticis contra prepositos et sacerdotes irreligiosa temeritate miscuerint, sicut etiam per Osee prophetam Spiritus sanctus contestatur et dicit: “Sacrificia eorum tamquam panis luctus, omnes, qui manducant ea, contaminabuntur,” docens scilicet et ostendens, omnes omnino cum auctoribus suis supplicio coniungi, qui fuerint eorum peccato contaminati. quae ergo apud eos merita esse circa Deum possunt, quibus supplicia divinitus irrogantur? Et infra: (§ 4) Si autem foris cuncti heretici et scismatici non habent Spiritum sanctum, et ideo apud nos eis manus inponitur, ut hic accipiatur quod illic non est, nec dari potest: manifestum est, nec remissionem peccatorum per eos dari posse, quos constat Spiritum sanctum non habere. (C.24 q.1 c.33) Item Pelagius papa. NON CONSECRAT IN SCISMATE CONSTITUTUS EPISCOPUS. Pudenda, ut ita dicam, in divisione rapina est non consecratus, sed execratus episcopus. Si enim ipsum 
mos antiquus fuit, ut, quia pro longinquitate vel difficultate itineris ab Apostolico onerosum illis fuerat ordinari, ipsi se invicem Mediolanensis et Aquileiensis ordinare episcopi debuissent, ita tamen, ut in ea civitate, in qua erat ordinandus episcopus, alterius civitatis pontifex occurrere debuisset, ut ordinandi electio a presenti ordinatore ex consensu universalis, cui preficiendus erat, ecclesiae melius ac facilius potuisset agnosci, et in sua qui ad episcopatum provehendus erat, nec tamen ordinatori suo subdendus fuerat, ordinaretur ecclesia. Etenim cum, sicut diximus, ecclesia una sit, cui in Canticis Canticorum dicitur: “Una est columba mea,” nullam aliam esse constat, nisi quae in apostolica est radice fundata, a quibus ipsam fidem universo orbe propagatam non potest dubitari. Quod ut licet vobis, notissimum sit omnino, beati tamen Augustini testimonio conprobemus. Audite, quid in quodam opere suo preclarissimus doctor ecclesiae dicat. Ait enim: “Quod si nullo modo recte dici potest ecclesia, in qua scisma est, restat, ut, quoniam ecclesia nulla esse non potest, ea sit, quam in apostolice sedis per successiones episcoporum radice constitutam nullorum hominum malicia (etiamsi nota et excludi non possit, sed pro temporum ratione tolleranda iudicetur) ullo modo valeat exstinguere.” (C.24 q.1 c.34) Idem. UNITATI NON CONMUNICAT SCISMATICIS CONSENTIENS. Scisma siquidem ipsum, quod grecum nomen est, scissuram sonat. Sed scisura in unitate esse non potest. Non ergo unitati conmunicat qui scismaticis conmunicat. Partes sibi ipsi fecerunt, et ab eo, quod unum est, ut apostoli Iude iam verbis loquar, semetipsos segregantes, Spiritum non habent. Quibus omnibus illud efficitur, ut, quia in unitate unum non sunt, ut, quia in partem esse 
sacrificium habere non possint. (§ 1) Non autem nobis nunc illa questio est, utrum tollerare malos, sed utrum debeamus scismaticis sociari. Si etiam ipsi, licet in suo sensu habundantes, intra materna tamen positi viscera quererent veritatem, a nobis repellendi non erant, donec apud eos ratione duce rei veritas claruisset. Sed quia se ab universali ecclesia diviserunt, sicut beatus Augustinus ait, omnis catholicus securus eam partem detestatur, cui ecclesiam universalem apostolicis sedibus roboratam non conmunicare cognoscit. (§ 2) Nec enim levigat eorum crimen, magis vero auget, quod eos restitisse diu dixistis, ne apostolicis conmunicantes sedibus in sua conmunione reciperent. In hoc enim dum et illi culpandi sunt, qui conmunicare talibus voluerunt, multo magis tamen illi execrandi sunt, qui non solum in sacerdotibus conmunionem apostolicarum sedium, verum etiam in ipsis laicis spreverunt. Sed nec illud eis prodest, quod eos in eisdem litteris vel ignorantia rationis, vel simplicitate intellectus sui a nostra se conmunione suspendisse perhibetis. Id ipsum enim magis est, propter quod scismatici sunt, quia non eos diversa sentiendi iudicium, sed quaedam apud se delata, sibi tamen incognita metuentes et contra apostolicam sedem temere credentes, pessima divisit oppinio. (§ 3) Quod scisma specialiter esse beatus denunciat Augustinus, dicens de talibus: “Adversus auctoritatem illarum ecclesiarum, quae ab apostolica sede epistolas accipere meruerunt, temere credendo, 
est, constat esse ecclesiam quae in duo vel in plura dividi non potest. Simul enim, cum ab ea quisque discesserit, ecclesia esse desistit. (C.24 q.1 c.35) Item Nykolaus papa scribit Micheli Augusto. EX QUO EPISCOPUS FIDEI CONTRARIA DOCET, ALIUM EXPOLIARE NON POTEST. Ait Celestinus papa, orientalibus episcopis scribens: “Si quis ab episcopo Nestorio aut ab aliis, qui eum secuntur, ex quo talia predicare ceperunt, vel excommunicatus vel exutus est seu antistitis seu clerici dignitate, hunc in nostra communione et durasse, et durare manifestum est, nec iudicamus eum esse remotum, quia non poterat quemquam eius removere sentencia, qui iam se prebuerat ipse removendum.” (C.24 q.1 c.36) Item ad clerum Constantinopolitanum. NON HABEANTUR EXCOMMUNICATI QUI AB HERETICIS EXCOMMUNICANTUR. Aperte, inquit, sedis nostre sanxit auctoritas, nullum sive episcopum sive clericum seu professione aliqua Christianum, qui a Nestorio, vel eius similibus, ex quo talia predicare ceperunt vel conmunione vel loco suo deiecti sunt vel eiectum vel excommunicatum videri: sed hii omnes in nostra conmunione hucusque perdurant, quia neminem deicere vel removere poterat qui predicans talia titubabat. Intellexisti, inperator, ex supra memoratis non potuisse, ut non dicamus saltim prelatum suum, quemlibet removere, qui fuerant olim remoti, nec deicere quemquam iam ante prostrati? (C.24 q.1 d.p.c.37) ¶ His auctoritatibus perspicue monstratur, quod, ex quo aliquis contra fidem ceperit aliqua docere, nec deicere aliquem valet nec dampnare. (§ 
aut utramque retinebunt, aut utraque carebunt. Sed aliud est potestas offitii, aliud executio. Plerumque offitii potestas vel accipitur, veluti a monachis in sacerdotali unctione, vel accepta sine sui executione retinetur, veluti a suspensis, quibus amministratio interdicitur, potestas non aufertur. A fide itaque recedentibus potestas non adimitur, sicut redeuntibus non redditur, ne non homini, sed sacramento iniuria videatur fieri. Unde ab hereticis baptizati vel ordinati, cum ad unitatem fidei catholice redierint, si forte intuitu ecclesiastice pacis in suis recipiantur ordinibus, non iterabitur sacramentum, quod in forma ecclesiae probabitur ministratum, sed per inpositionem manus prestabitur virtus sacramenti, quae extra ecclesiam nulli docetur esse collata. Cum ergo utraque potestas in hereticis remaneat, si hereticus catholicum vel alium hereticum excommunicaverit, ut in conmunionem sue heresis illum deducat, quia iniqua est sentencia, pondere caret. (§ 2) Quod si in catholicum prave viventem, vel in hereticum flagiciis vel facinoribus deditum, ut alias ad recte vivendi normam uterque redeat, sentenciam dederit, an uterque, an hereticus tantum eius sentencia teneatur, merito querendum videtur? Potest autem dici, catholicum sentencia heretici minime teneri. Non enim potest oris gladio ferire quem accusare vel in quem testificari non valet. Si enim quos divina testimonia non secuntur, quia extra ecclesiam sunt, pondus humani testimonii perdiderunt adversus eos, qui in ecclesia esse 
displicet nobis. Sed nec facile ista monstratis, et, si monstretis, nonnullos tolleramus, quos corrigere vel punire non possumus, neque propter paleam relinquimus aream Domini, neque propter pisces malos rumpimus retia Domini, neque propter hedos in fine segregandos deserimus gregem Domini, neque propter vasa facta in contumeliam migramus de domo Domini. (C.24 q.1 d.p.c.39) ¶ Sed istud Augustini intelligitur dictum non propter sentenciam, cuius potestas nulla est extra ecclesiam, sed in detestatione criminum, quae in hereticis, sicut in catholicis, eque sunt punienda. Potest tamen illud Augustini de potestate baptizandi intelligi, non ligandi, aut solvendi, vel cetera sacramenta ministrandi. Baptisma namque sive ab heretico, sive etiam laico ministratum fuerit, dummodo in unitate catholice fidei accipiatur, non carebit effectu. Alia vero sacramenta, ut sacri corporis et sanguinis Domini, excommunicationis vel reconciliationis, si ab heretico vel catholico non sacerdote ministrentur, vel nullum, vel letalem habebunt effectum. Unde et ab hominibus fidelibus nullatenus sunt recipienda. Hinc Augustinus scribit in I libro de unico baptismo: (C.24 q.1 c.40) IN EXTREMO POSITUS ETIAM AB HERETICO PENITENCIAM ACCIPERE VALET. Si quem forte coegerit extrema necessitas et ubi catholicum, per quem accipiat, non invenerit, et in animo pacem catholicam custodiens, per aliquem extra unitatem catholicam positum acceperit quod in ipsa erat catholica unitate percepturus, si statim etiam de hac vita migraverit, non eum nisi catholicum deputamus. Si autem fuerit a corporali morte liberatus, cum se catholice congregationi et presentia corporali reddiderit, unde numquam corde discesserat, non solum non inprobamus 
ecclesiam, certum est ibi prodesse sacramentum, quod alibi accipi potest, prodesse non potest; perversus et iniquus est, et tanto perniciosius, quanto scientius. (C.24 q.1 c.41) Item Iulianus papa. ANNUM PENITEAT QUI DE MANU HERETICI NESCIENS PROHIBITAM CONMUNIONEM ACCEPIT. Si quis dederit aut acceperit conmunionem de manu heretici, et nescit, quod catholica ecclesia contradicit, postea intelligens, annum integrum peniteat. Si autem scit, et neglexerit, et postea penitenciam egerit, decem annos peniteat. Alii iudicant septem, et quidam humanius, ut quinque annos peniteat. (§ 1) Si quis permiserit hereticum missam suam celebrare in ecclesia catholica, et nescit, quadraginta dies peniteat; si pro reverentia eius, annum unum peniteat; si pro dampnatione ecclesiae catholice, et consuetudinis Romanorum, proiciatur ab ecclesia, sicut hereticus, nisi habeat penitenciam; si habuerit, decem annos peniteat. Si recesserit ab ecclesia catholica in congregatione hereticorum, et alios persuaserit, postea si penitenciam egerit, duodecim annos peniteat, tres extra ecclesiam et septem inter audientes, et duos adhuc extra conmunionem. De his ita in canone dicitur, ut duodecimo anno conmunionem sine oblatione percipiant. (C.24 q.1 c.42) Item Gregorius. POCIUS EST MORTEM ARRIPERE QUAM DE MANU 
etsi exterius iacebat ligatus, apud se tamen in magno mentis culmine stabat securus. Ad se itaque reverso episcopo Arriano pater infremuit, statimque suos apparitores misit, qui constantissimum confessorem Dei illic, ubi iacebat, occiderent. (QUAESTIO 2) (C.24 q.2 d.a.c.1) ¶ Quod autem post mortem nullus excommunicari valeat vel absolvi, verbis evangelii monstratur, quibus dicitur: “Quodcumque ligaveris super terram etc.” “Super terram”, inquit, non “sub terram”, ostendens quod viventes pro varietate suorum meritorum solvere possumus vel ligare. De mortuis autem sententiam ferre non possumus. Unde Leo papa scribit Rustico Narbonensi episcopo. (C.24 q.2 c.1) NON POSSUNT AB ECCLESIA SOLVI POST MORTEM QUI IN HAC VITA AB EA NOLUERUNT ABSOLVI. De communione privatis et ita defunctis. Horum causa Dei iudicio reservanda est, in cuius manu fuit, ut talium obitus non usque ad communionis remedium diferretur. Nos autem quibus viventibus non communicamus, mortuis communicare non possumus. (C.24 q.2 c.2) Item Gregorius papa Fausto magistro militie. 10 – 111 Matt. 16:19 18 De – 22 possumus *Panormia 5.118. De – defunctis Dionysius Exiguus, Collectio decretorum Romanorum pontificum: Leo I 20 (rubrica), ed. PL 67.289B. Horum – 22 possumus Leo I, Ep. 167 (JK 544) 20, ed. PL 54.1205B-1206A. 
ECCLESIA VIVENTES POTEST LIGARE VEL SOLVERE, NON MORTUOS. Mortuos suscitasse Christum legimus, in errore mortuos absolvisse non legimus. Et qui hoc tantum faciendi solus habuit potestatem, beato Petro apostolo principaliter mandavit: “Quodcumque ligaveris super terram, erit ligatum et in celis, et quodcumque solveris super terram, erit solutum et in celis.” “Super terram”, inquit. Nam alligatione defunctum nusquam dixit esse absolvendum. (C.24 q.2 c.3) Item Urbanus Vilimundo episcopo. NON OPORTET AB EORUM ELEMOSINIS ABSTINERE POST MORTEM, QUIBUS IN VITA COMMUNICARE NON DESTITIMUS. Sane quod super Richardo filio Borelli vestra fraternitas se egisse innotuit pro zelo Dei et animarum caritate laudamus. Set non est adeo timendum, non adeo est vobis ab eius elimosinis abstinendum. Inter ceteros quippe nostre fidei patres beatus Leo doctor egregius: “Quibus” inquit “vivis non communicavimus nec mortuis communicare debemus.” Constat ergo quibus vivis (ut ex opposito loquamur) communicamus mortuis quoque 6 – 8 Matt. 16:19 3 Mortuos – 10 absolvendum Gelasius I, Ep. 4 (JK 622), ed. PL 
communicare possimus. Nos plane inter duo oppugnantia positi, inter inpios videlicet et scismaticos, scismaticis ullo modo communicare non possumus aut licet. Peccatoribus vero et predonibus dispensative propterea communicamus, quia et ecclesiam hactenus sustentaverunt et se fideles in posterum pollicentur. Alioquin oportet de his mundi partibus exire, sub qua etiam sponsione nos eis nuper in beati Petri natalitiis absolutionem indulsimus. Quia ergo predictus vir neque excommunicatus nominative neque communicans cum excommunicatis ex nomine exiit, set in Domini sui fide atque servitio licet vobis dispensative, id est quamdiu eos nos patimur, eorum elimosinis communicare et defuncti animam Christiane religionis modis omnibus adiuvare. (C.24 q.2 c.4) Item Gelasius universis episcopis per Dardaniam sive per Illiricum constitutis. DE EODEM. Nec quisquam vobis omnino persuadeat Achatio prevaricationis sue crimen fuisse laxatum, quia qui postquam in collegium recidens pravitatis iureque meruit ab apostolica communione secludi, in hac eadem persistens dampnatione defunctus est, absolutionem, quam superstes non quesivit omnino nec meruit mortuus, iam non potest impetrare. Siquidem ipsis apostolis Christi voce delegatum est: “quae ligaveritis super terram” et 25 Matt. 18:18 18 Nec – 729: 7 discretam Gelasius I, Ep. 18 (JK 638) 5 (ed. Thiel, 385).*Anselmus 12.29 (Ans.L, fo. 178va); Polyc. 7.1.8 et 7.1.31; *Coll. 3 libris 2.26.12, ed. Motta, 1.350.3-15. 25 quae – terram Aa Fd Gw Bi Bm Gg Mk Mm Mv Pf Py 14 adiuvare BmGgBm] 1 possimus] debemus Fdpc: vix legitur Fdac 2 videlicet – scismaticos] et scism. videlicet Bm videlicet AaFdpc BiMm: quidem (v.l. quippe) Pan.: om. MkMvPfCdFr.: Fdac vix legitur, nonne quidem 
reliqua. Ceterum de eo, qui in divino est iudicio constitutus, nobis fas non est aliud decernere preter id, in quo eum dies supremus invenit. Atque ideo nisi eius nomine refutato ceterisque consortibus huius erroris, cum nullo prorsus eorum participare debetis mense dominice puritatem, quam maiores nostri semper ab heretica magnopere servaverunt pollutione discretam. (C.24 q.2 d.p.c.5) ¶ His auctoritatibus probatur, quod viventes non mortuos solvere possumus vel ligare. Verum hoc non de omni crimine intelligendum est. Sunt enim crimina, de quibus etiam post mortem accusari possunt quilibet vel dampnari, veluti heresis. Unde in prima accione quinte synodi legitur: (C.24 q.2 c.6) HERETICI ETIAM POST MORTEM SUNT EXCOMMUNICANDI. Sane profertur a quibusdam, qui dicunt oportere post mortem hereticos anathematizari, et sequi in hoc doctrinam sanctorum patrum, qui non solum viventes hereticos condempnaverunt, set etiam mortuos, sicut eos, qui iniuste condempnati sunt, revocaverunt post mortem et in sacris dipticis scripserunt. Quod factum est in Iohanne et in Flaviano religiose memorie episcopis Constantinopolitanis. Item in accione quinta: (§ 1) Augustinus ait: “Si forte isti libri ita designant traditorem suum, sicut Dominus designavit Iudam, legant in eis 
eos anathematizavero, ipse cum eis iudicer tradidisse.” (§ 2) quae modo recitata sunt Augustinus sanctae memorie consuluit, statuit et teneri ab initio in ecclesia. Impium enim dogma iam inculpatum et condempnatum et eos, qui tali dogmati obnoxii sunt, anathematizari vult ecclesiae traditio, licet etiam mortui essent. Ideo sanctae memorie Augustinus dicit: “Si modo convinceretur Cecilianus de his, quae inferuntur ei, etiam post mortem eius illum anathematizo.” Item: (§ 3) Multi episcopi congregati et quaedam de diversis causis ad ecclesiasticum statum pertinentibus disponentes de episcopis statuerunt defunctis, qui suas facultates hereticis relinquunt, ut etiam post mortem anathemati subiciantur. Sunt autem et Augustini sanctae memorie epistole dicentes, quod si qui in vita sua non recte sapuerunt, licet non condempnati fuissent adhuc viventes, tamen demonstrato peccato etiam post mortem anathemati subiciantur. Item: (§ 4) “Si vera sunt quae Ceciliano obiecta sunt, et nobis aliquando possent monstrari, ipsum mortuum anathematizaremus.” Item: (§ 5) “Dicis licere michi etiam de mortuis iudicare, quia iudicium non tantum de vivis, set de mortuis fieri solet.” Item: (§ 6) Rabanus sanctae memorie episcopus factus Edissene civitatis, qui in sacerdotibus resplenduit Theodorum Mopsotenum post mortem in ecclesia 2 quae – 9 anathematizo Actio 5.64, ed. Straub 4.1.104.2-7. 7 Si – 9 anathematizo Non invenitur inter scripta Augustini. 9 Multi – 17 subiciantur Actio 5.56, ed. Straub 4.1.102.11-16. 17 Si – 19 anathematizaremus Actio 5.59, ed. Straub 4.1.103.6-7. Augustinus, Ep. 185.4, ed. Goldbacher, CSEL 57.3.26-4.1. 20 Dicis – 22 solet Actio 5.63, ed. Straub 4.1.103.31-32. Augustinus, Contra Cresconium 3.39.43, ed. Petschenig, CSEL 52.450.20-21. 22 Rabanus – 731: 1 anathematizavit Actio 5.64, ed. Straub 4.1.104.12-14. Aa Fd Gw Bi Mk Mm Mv Pf Py 3 statuit et] et statuit Fr. 4 inculpatum inculpatum est Fr. 6 Ideo 
anathematizavit. Item: (§ 7) Romanorum etiam ecclesia ante paucos annos Dioscorum, qui fuit papa eiusdem ecclesiae, etiam post mortem anathematizavit, cum nec in fide peccasset. Et hoc sciunt omnes qui degunt hic Rome et maxime qui in dignitatibus existunt, qui etiam eidem Dioscoro communicatores permanserunt usque ad mortem eius. Item: (§ 8) Si ad tempora Theophili sanctae memorie vel superius aliquis recurrerit, etiam Origenem post mortem inveniet anathematizatum. Quod in isto etiam fecit vestra sanctitas et Vigilius religiosissimus papa antiquioris Rome. Item: (§ 9) Sancta synodus dixit: Sufficiunt quae dicta et prolata sunt ecclesiasticam traditionem demonstrare, quod oportet hereticos etiam post mortem anathematizari. Item in accione quarta: (§ 10) Sancta synodus dixit: Augustini sanctae memorie, qui inter episcopos Africanos splenduit, diverse epistole recitate sunt significantes, quod oportet hereticos etiam post mortem anathematizari. Talem autem ecclesiasticam traditionem et alii Africani reverentissimi episcopi servaverunt, set et Romana sancta ecclesia quosdam episcopos etiam post mortem anathematizavit, licet pro fide in vita sua non essent accusati et utrumque apud nos habita gesta significant. 1 Romanorum – 7 eius Actio 5.64, ed. Straub 4.1.104.24-28. 7 Si – 11 
(QUAESTIO 3) (C.24 q.3 d.a.c.1) ¶ Quod autem pro peccato alicuius tota familia excommunicanda sit, multorum exemplis probatur. Pro peccato namque Sodomitarum parvuli eorum, qui beneficio etatis paterna flagitia nesciebant, celesti igne sunt consumpti. (§ 1) Item pro peccato Amalechitarum non solum parvuli eorum, set etiam bruta animalia usque ad mingentem in parietem iussa sunt a Domino deleri. (§ 2) Item Dathan et Abiron auctores scismatis fuerunt contra Moisen et Aaron nec tamen ipsi soli, set omnis substantia eorum cum ipsis descendit ad inferos. (§ 3) In novo etiam testamento nonnumquam peccatis exigentibus gravis pestilentia desevisse legitur, quae illos etiam involvit, qui peccati conscientiam non habebant. Si ergo tam severissime pro peccatis parentum inveniuntur parvuli puniti, nulli dubium est, quin pro peccatis eorundem sententia excommunicationis pariter feriri valeant. (§ 4) His ita respondetur: Pro peccatis parentum parvulos corporaliter flagellari ex verbis evangelii apparet, ubi discipuli de ceco nato interrogasse dicuntur: “Rabi, quis peccavit, hic aut parentes eius, ut cecus nasceretur?” In quibus etiam illud completur, quod Dominus ait ad Moysen: “Ego sum Deus zelotes, visitans peccata patrum in filios in tertiam et quartam generationem.” Spiritualiter autem peccatis parentum parvuli non tenentur, ex quo per sacramentum regenerationis ab originali peccato fuerint emundati. Unde per Ezechielem Dominus dicit: “Anima quae peccaverit ipsa morietur. Filius non portabit iniquitatem patris et pater non portat iniquitatem filii. Iustitia iusti super eum erit et impietas impii erit super eum.” Quaecumque peccata parentes commiserint, ex quo filius personaliter ab eis separatus fuerit, ei non imputantur ad 21 – 22 Ioh. 9:2. 23 – 25 28 – 312 
penam. Unde peccato Ade ideo omnes posteri teneri dicuntur, quia nondum aliquis ex illo materialiter fuerat proseminatus. Quia vero apud Deum non sententia sacerdotum, set vita reorum queritur, patet quod non est notandus sententia quem peccati macula non inficit. Hinc etiam Paulus Corinthiis scribens ait: “Si quis frater nominatur fornicator aut avarus aut ydolis serviens, cum eiusmodi nec cibum sumere debetis.” Ex quibus verbis datur intelligi, quod nisi primum aliquis fuerit nominatus de crimine, id est vel coram iudice accusatus et convictus vel in iure ipse de se fuerit confessus, quod nec sententia est feriendus nec ab eius communione est abstinendum. Non ergo pro alicuius peccato tota familia excommunicanda est. Unde Augustinus scribit ad Auxilium episcopum: PRO PECCATO PATRIS NON EST FILIUS ANATHEMATIZANDUS. (C.24 q.3 c.1) Si habes de hac re sententiam certis rationibus vel scripturarum testimoniis exploratam, nos docere digneris, quomodo recte anathematizetur pro patris peccato filius, aut pro mariti uxor, aut pro domini servus, aut quisquam in domo etiam nondum natus, si eo tempore, quo universa domus est anathemate obligata, nascatur, nec ei possit per lavacrum regenerationis in mortis periculo subueniri. Hec enim fuit corporalis pena, qua legimus quosdam contemptores Dei cum suis 
ydonei inde reddere rationem. Ego autem, si quis a me quesierit, utrum id recte fiat, quid ei respondeam non invenio, numquam hoc facere ausus sum de quorumdam facinoribus unanimiter adversus ecclesiam perpetratis, nisi gravissime conmoverer. Sed si tibi quam iuste id fiat Dominus revelavit, nequaquam iuvenilem etatem tuam, et honoris ecclesiastici rudimenta contempno. Senex enim a iuvene, et episcopus tot annorum a collega necdum anniculo paratus sum doceri, quomodo possim vel Deo, vel hominibus iustam reddere rationem, si animas innocentes pro scelere alieno quod non trahunt ex Adam, in quo omnes peccaverunt, spirituali supplicio puniamus. Etenim Classitiani filius, etsi traxit ex patre noxam primi hominis, sacro fonte baptismatis expiandam, tamen quicquid post, quam eum genuit, peccati pater eius admisit, ubi particeps ipse non fuit, ad eum non pertinere quis ambigit? Quid dicam de coniuge? Quid de tot animabus universe familie? Unde si una anima per istam severitatem, qua tota domus ista anathematizata est, sine baptismate de corpore exeundo perierit, innumerabilium mors corporum, si de ecclesia homines innocentes violenter abstrahantur et interficiantur, huic dampno non potest conparari. Si ergo de hac re potes reddere rationem, utinam et nobis rescribendo prestes, ut possimus et nos. Si autem non potes, quid tibi est inconsulta conmotione animi facere, unde, si interrogatus fueris, responsionem rectam non vales invenire? Hec autem dixi, etiamsi filius noster Classitianus aliquid admisit, quod tibi anathemate plectendum iustissime videretur. (C.24 q.3 d.p.c.1) ¶ Ut ergo ex hac auctoritate evidentissime monstratur, illicite excommunicatur quis pro peccato alterius, neque aliqua ratione nituntur qui pro peccato unius in totam familiam sentenciam ferunt 
(C.24 q.3 c.2) ILLICITE ALIQUEM EXCOMMUNICANS, SEMET IPSUM, CONDEMPNAT NON ILLUM. Conperimus quod Laurentius quondam frater et coepiscopus noster nullis te culpis extantibus conmunione privaverit. Ideoque huius precepti nostri auctoritate munitus offitium tuum securus perage, et conmunionem sine aliqua sume formidine. (C.24 q.3 c.5) Item Rabanus de ecclesiasticis pressuris libro I DE EODEM. Non in perpetuum dampnamur, cum iniuste iudicamur, dicente Psalmista: “Nec dampnabit illum, cum iudicabitur illi.” Multi sacerdotum culpam se zelo Dei persequi profitentur; sed, dum indiscrete hoc agunt, sacrilegii facinus incurrunt, et dum precipites quasi ad emendandum ruunt, ipsi quoque multo magis deterius cadunt. (C.24 q.3 c.6) Item ex concilio Parisiensi tempore Lodovici. QUA PENA FERIATUR QUI ILLICITE ALIQUEM EXCOMMUNICAT. De illicita excommunicatione lex Iustiniani imperatoris catholici, quam probat et servat catholica ecclesia, constitutione CXXVIII capitulo CCCLI decrevit, ut “nemo presbiter excommunicet aliquem ante, quam 
excommunicantem inter cetera scripsit, dicens: “Cassatis prius atque ad nichilum redactis predicte sentencie tue decretis, ex beati Petri principis apostolorum auctoritate decrevimus, triginta dierum spacio sacra conmunione privatum ab omnipotenti Deo tanti excessus veniam cum summa penitencia ac lacrimis exorare. Quod si hanc sentenciam nostram te cognoverimus inplesse remissius, non iam tantum iniusticiam, sed contumaciam fraternitatis tue cognoscas iuvante Domino severius puniendam,” quia nemo propere vel prepostere, scilicet non conmonitus neque convictus est iudicandus. (§ 1) De conventione autem huiusmodi inperatoris manifestorum criminum lex dicit: “Quicumque tribus auctoritatibus iudicis conventus, vel tribus edictis fuerit ad iudicem provocatus, aut uno pro omnibus peremptorio, id est quod causam exstinguit, fuerit vocatus, et presenciam suam apud eum iudicem, a quo ei denunciatum est, exhibere noluerit, adversus eum quasi in contumacem iudicari potest. Quinimo retractari nec per appellationem negocia possunt, quociens in contumacem fuerit iudicatum.” Et hanc sentenciam de tribus auctoritatibus conventis ex evangelica veritate Celestinus ad Nestorium dicens, et Ephesina sinodus de eodem decernens, et beatus Gregorius ad Iohannem scribens, conprobavit. (§ 2) De peremptorio scripto Affricanum concilium demonstrat de Cresconio, ut, si conventus resipiscere detrectaverit, suo contemptu et sua contumacia faciente, auctoritate iudiciaria iam protinus excludatur. Item beatus Gregorius de sentencia in contumacem, scribens ad Maximum presumptorem Salonitanum episcopum, dixit: “Hortamur, ut ad nos venire omni postposita excusatione festines, quatinus servata iusticia hec, de quibus accusaris, et cognoscere, et finire secundum canonica instituta Christo revelante possimus. Ita autem fac, ut ad veniendum 
te hec res, non solum propter predicta crimina, quae purgare subterfugis, sed etiam propter inobedientie culpam, durius, scilicet ut in contumacem, cogat ex concilio ferre iudicium.” (C.24 q.3 c.7) Item Origenes super Leviticum. VITA, NON SENTENCIA ALIQUEM AB ECCLESIA EICIT, VEL AD EAM REDUCIT. Cum aliquis exiit a veritate, a timore Dei, a fide, a karitate, exit de castris ecclesiae, etiamsi per episcopi vocem minime abiciatur; sicut e contrario, aliquis non recto iudicio foras mittitur, sed si ante non exierit, id est non egerit ut mereretur exire, nichil leditur. Interdum enim qui foras mittitur intus est, et qui foris est intus videtur retineri. (C.24 q.3 d.p.c.9) ¶ Illicita ergo excommunicatio, ut ex premissis apparet, non ledit eum, qui notatur, sed quo notatur, ac per hoc qui innocentes sunt ex alterius crimine condempnari non possunt, sicut ab inprudentibus familie potentum pro peccatis dominorum consueverunt notari. Sed adhuc obicitur, quod non solum innocentes, sed nec etiam criminosi sentencia maledictionis sint feriendi. Ait enim Christus in evangelio: “Orate pro persequentibus et calumpniantibus vos, benefacite his, qui oderunt vos.” Item Apostolus: “Benedicite persequentibus vos: benedicite et nolite maledicere.” Item: “Maledici 
repleatur.” (§ 2) Item, sicut in libro Numerorum legitur, Moyses ex precepto Dei duodecim tribus filiorum Isrel in duas partes divisit, et sex tribus iussit, ut iuxta montem Gebal incedentes maledictionem transgredientium legem vociferarent; aliis vero precepit, ut iuxta alium montem incedentes benedictiones observantium inclamarent. (§ 3) In novo etiam testamento Petrus apostolus Symoni legitur maledixisse, cum ait: “Pecunia tua tecum sit in perditione.” Paulus quoque, qui dixerat: “Benedicite, et nolite maledicere,” fornicatorem Chorinthium iussit excommunicari. Item in alia epistola ait: “Si quis non fuerit secutus doctrinam Domini nostri Iesu Christi, sit anathema, maranatha.” Item Galathis: “Si angelus de celo veniens aliud vobis evangelizaverit, anathema sit.” (§ 4) Distinguendum est ergo inter maledictum, quod prohibetur, et maledictum, quod a Domino et a sanctis viris rationabiliter profertur. Maledictum, quod prohibetur, est illud, quod procedit ex voto ultionis et odio persequentis, non ex amore iusticie. Maledictum vero, quo sancti maledicunt, est illud, quod procedit ex amore iusticie, non ex livore vindicte. (C.24 q.3 c.12) Unde Gregorius in Moralibus ait libro III: SANCTI VIRI NON EX VOTO ULTIONIS, SED AMORE IUSTICIE ALIQUOS MALEDICUNT. Cum sancti viri maledictionis sentenciam proferunt, non in hanc ex voto ultionis, sed ex iusticie examine prorumpunt. Intus subtile iudicium respiciunt, et mala foris surgentia qua maledictione ferire debeant cognoscunt, et eo maledicto non peccant, quo ab interno iudice non discordant. Item: (§ 1) Scriptura sacra duobus modis maledictum memorat: aliud videlicet, quod approbat, aliud, quod dampnat. Aliter enim maledictum 
(C.24 q.3 d.p.c.25) ¶ Quia vero de hereticis sermo habetur, videndum est, quid intersit inter scisma et heresim, et qui sint heretici, et quot sint hereticorum secte? Differentiam autem inter scisma et heresim Ieronimus in epistola ad Galathas assignat, dicens: (C.24 q.3 c.26) SCISMATIS ET HERESIS DIFFERENTIA. Inter heresim et scisma hoc esse arbitror, quod heresis perversum dogma habeat, scisma post episcopalem discessionem ab ecclesia pariter separat. Quod quidem in principio aliqua ex parte intelligi potest diversum; ceterum nullum scisma nisi heresim aliquam sibi confingit, ut recte ab ecclesia videatur recessisse. (C.24 q.3 d.p.c.26) ¶ Unde autem heresis dicatur, in eadem epistola Ieronimus diffinit, dicens: (C.24 q.3 c.27) UNDE DICATUR HERESIS? Heresis grece ab electione dicitur, quod scilicet eam sibi unusquisque eligat disciplinam, quam putat esse meliorem. Quicumque igitur aliter scripturam intelligit, quam sensus Spiritus sancti flagitat, a quo scripta est, licet ab ecclesia non recesserit, tamen hereticus appellari potest, et de carnis operibus est, eligens quae peiora sunt. (C.24 q.3 d.p.c.27) ¶ Qui vero proprie dicantur heretici, Augustinus ostendens ait: (C.24 q.3 c.28) QUI PROPRIE DICANTUR HERETICI. 
(C.24 q.3 d.p.c.38) ¶ Secte vero hereticorum quot sint, et unde nomina acceperint, Ysidorus VIII libro Ethimologiarum c. 5. determinat, dicens: (C.24 q.3 c.39) QUOT SINT SECTE HERETICORUM. Quidam autem heretici, qui de ecclesia recesserunt, ex nomine auctorum suorum nuncupantur; quidam vero ex causis, quas eligentes instituerunt. (§ 1) Symoniani a Symone dicti, magice discipline perito, cui Petrus in Actibus Apostolorum maledixit pro eo, quod ab Apostolis Spiritus sancti gratiam pecunia emere voluisset. Hii dicunt, creaturam non a Deo esse, sed a virtute creatam quadam superna. (§ 2) Menandriani a Menandro mago, discipulo Symonis nuncupati, qui mundum non a Deo, sed ab angelis factum asseruit. (§ 3) Basilidiani a basilide appellati, qui inter reliquas blasphemias passum Iesum abnegavit. (§ 4) Nykolaite a Nykolao dicti diacono ecclesiae Iherosolimorum, qui cum Stephano et ceteris constitutus est a Petro; qui, propter pulchritudinem uxorem relinquens, dixit ut qui vellet ea uteretur; versa est in stuprum talis consuetudo, ut invicem coniugia conmutarentur. Quos Iohannes in Apokalipsi inprobat dicens: “Sed hoc habes, quod odisti facta Nykolaitarum.” (§ 5) Gnostici propter excellentiam scientie se ita appellare voluerunt. Animam naturam esse Dei dicunt; bonum et malum Deum suis dogmatibus fingunt. (§ 6) Carpocratiani a Carpocrate quodam vocantur, qui dixit, Christum hominem fuisse tantum, et de utroque sexu progenitum. (§ 7) Cherinthiani a quodam Cherintho nuncupati. Hii inter cetera circumcisionem observant, mille annos post resurrectionem in voluptate carnis futuros predicant. Unde et grece Ciliaste, latine Miliasti sunt appellati. (§ 8) Nazarei dicti, qui dum Christum (qui a vico Nazareus est appellatus) filium Dei confiteantur, omnia tamen veteris legis custodiunt. (§ 9) Ofite a 
creatorem angelum nescio quem gloriosum superioris Dei faciens, Deum legis Isrelis illum igneum affirmans qui dixit, Christum non Deum in veritate, sed hominem in fantasia apparuisse. (§ 12) Archontiaci a principibus appellantur, quia universitatem, quam Deus condidit, opera esse archangelorum defendunt. (§ 13) Adamiani vocati, quia Ade imitentur nuditatem. Unde et nudi orant, et nudi inter se mares femineque conveniunt. (§ 14) Caiani proinde sunt appellati, quoniam Cain adorant. (§ 15) Sethiani nomen acceperunt a filio Ade, qui vocatus est Seth, dicentes, eundem esse Christum. (§ 16) Melchisedechiani vocati pro eo, quod Melchisedech, sacerdotem Dei, non hominem fuisse, sed virtutem Dei esse arbitrantur. (§ 17) Angelici vocati, quia angelos colunt. (§ 18) Apostolici hoc ideo sibi nomen sumpserunt, quod nichil possidentes proprium nequaquam recipiant eos, qui aliquo in hoc mundo utuntur. (§ 19) Cerdoniani a Cerdone quodam nominati, qui duo contraria principia asseruit. (§ 20) Marcioniste a Marcione, Stoico philosopho, appellati, qui Cerdonis dogma secutus alterum bonum, alterum iustum Deum asseruit, tamquam duo principia creationis et bonitatis. (§ 21) Artotyrite ab oblatione vocati, panem enim et caseum offerunt, dicentes, a primis hominibus oblationem a fructibus terre et a fructibus ovium fuisse celebratam. (§ 22) Aquarii appellati eo, quod aquam solam offerunt in calice sacramenti. (§ 23) 
quodam vocati, qui materiam non natam introducens, Deo non nato eam conparavit, matremque elementorum et Deam asseruit, quos Apostolus inprobat elementis servientes. (§ 30) Manichei a quodam extiterunt Persa, qui vocatus est Manes. Hic duas naturas et substancias introduxit, id est bonam et malam, et animas ex Deo quasi ex aliquo fonte manare asseruit; testamentum vetus respuunt, novum ex parte recipiunt. (§ 31) Antropomorfite dicti pro eo, quod simplicitate rustica Deum habere membra humana, quae in divinis libris scripta sunt, arbitrantur; antropos enim grece latine homo interpretatur. Ignorantes vocem Domini, qui ait: “Spiritus est Deus.” Incorporeus est enim; nec enim membris distinguitur, nec corporis mole censetur. (§ 32) Eraclite ab Eraclio auctore exorti, monachos tantum recipiunt, coniugia respuunt, regna celorum parvulos habere non credunt. (§ 33) Novatiani a Novato Romane urbis presbitero exorti, qui adversus Cornelium cathedram sacerdotalem conatus invadere, heresim instituit, noluit apostatas suscipere et rebaptizans baptizatos. (§ 34) Montani heretici dicti, quod tempore persecutionis in montibus latuerunt, qua occasione se a catholice ecclesiae corpore diviserunt. (§ 35) Ebionite ab Ebione dicti, sive a paupertate; Christum enim per provectum solum virum iustum putant effectum. Unde conpetenter Ebionite pro paupertate intelligentie appellati sunt. Hii enim Iudei sunt, et ita tenent evangelium, ut legem carnaliter servent; adversus quos ad Galathas Apostolus scribens invehitur. (§ 36) Fotiniani a Fotiniano Gallogrecie Sirmie episcopo nuncupati, qui Ebionitarum heresim suscitans asseruit, Christum a Maria per Ioseph nuptiali coitu fuisse conceptum. (§ 37) Heriani ab Hereo quodam nuncupati sunt; hii offerre 
mundum. (§ 40) Noetiani a quodam Noeto vocati, qui dicebant Christum eundem esse et Patrem, et Spiritum sanctum, ipsamque Trinitatem in offitiorum nominibus, non personis accipiunt. Unde et Patripassiani vocantur, quia Patrem passum dicunt. (§ 41) Sabelliani ab eodem Noeto pullulasse dicuntur, cuius discipulum perhibent fuisse Sabellium, ex cuius nomine maxime innotuerunt, unde et Sabelliani vocati sunt. Hii unam personam Patris, et Filii, et Spiritus sancti astruunt. (§ 42) Arriani ab Arrio Alexandrino presbitero exorti sunt, qui, coeternum Patri Filium non agnoscens, diversas in Trinitate substantias asseruit, contra illud, quod Dominus ait: “Ego et Pater unum sumus.” (§ 43) Macedoniani a Macedonio episcopo sunt dicti, negantes Deum esse Spiritum sanctum. (§ 44) Apollinariste ab Apollinare vocati sunt, dicentes Christum corpus tantummodo sine anima assumpsisse. (§ 45) Antidicomarite appellati sunt, eo, quod Marie virginitati contradicunt, asserentes eam post Christum natum viro suo fuisse conmixtam. (§ 46) Metangismonite ideo tale nomen acceperunt, quia angios grece vas dicitur. Asserunt enim sic esse in Patre Filium, tamquam vas minus inter vas maius. (§ 47) Patriciani a quodam Patricio nuncupati sunt, qui substantiam humane carnis a diabolo conditam dicunt. (§ 48) Coliciani a quodam Colitho nominati, qui dicunt, Deum non facere mala contra illud, quod scriptum est: “Ego Dominus creans mala.” (§ 49) 
delegerunt, dampnantes quod crediderunt sive quod credidisse dissimulaverunt, quos ecclesia catholica materno recepit sinu, tamquam Petrum post fletum negationis: hanc illi matris karitatem super accipientes eos recipere nolentes, ab ecclesiae conmunione recesserunt, et cum ipso Lucifero auctore suo, qui mane oriebatur, cadere meruerunt. (§ 55) Iovinianiste a Ioviniano quodam monacho dicti, asserentes, nullam nuptiarum et virginum esse distantiam, nullumque inter abstinentes et simpliciter epulantes esse discrimen. (§ 56) Elvidiani ab Elvidio nominati, qui dicunt post natum Christum alios Mariam filios de viro Ioseph peperisse. (§ 57) Paterniani Paterno quodam exorti, qui inferiores corporis partes a diabolo factas opinantur. (§ 58) Arabici nuncupati eo, quod in Arabia exorti sunt, dicentes animam cum corpore mori, atque in novissimo utrumque resurgere. (§ 59) Tertullianiste dicti a Tertulliano, presbitero Affricane provincie civitatis Cartaginensis, animam inmortalem esse, sed corpoream predicantes, et animas peccatorum hominum post mortem in demones verti putantes. (§ 60) Tesserescedecatite dicti, quod quartadecima luna pasca cum Iudeis observare contendunt. Nam tessera quatuor, deka decem significat. (§ 61) Nictages a somno nuncupati, quod vigilias noctis respuant, supersticionem esse dicentes, iura temerari divina, qui noctem ad requiem tribuit. (§ 62) Pelagiani a Pelagio monacho exorti. Hii liberum arbitrium divine gratie anteponunt, dicentes, sufficere voluntatem ad inplenda iussa divina. (§ 63) Nestoriani a Nestorio Constantinopolitano episcopo nuncupati, qui beatam virginem Mariam non Dei, sed hominis tantummodo genetricem asseruit, ut aliam personam carnis, aliam faceret Deitatis, nec unum Christum in verbo Dei et carne 
Iustiniani principis in Alexandria populi perversi electione una die ordinati sunt episcopi. Hii errores Euticis et Dioscori sequentes Calcedonense concilium respuunt, ex duabus unam in Christo naturam asserunt, quam Theodosiani corruptam, Gaianite incorruptam contendunt. (§ 67) Gnoite et Tritoite a Theodosianis exorti sunt, ex quibus Gnoite ab ignorantia dicti, quia perversitati, a qua exorti sunt, id adiciunt, quod Christi divinitas ignoret, quae sunt futura scripta de die et hora novissima, nec recordantes Christi personam nesciam loqui: “Diem iudicii in corde meo.” (§ 68) Tritoite vero vocati, quod sicut tres personas in Trinitate, ita quoque tres asserunt Deos esse, contra illud, quod scriptum est: “Audi Isrel, Dominus Deus tuus Deus unus est.” (§ 69) Sunt et alie hereses sine auctore et sine nominibus. Ex quibus alie putant trinum esse Deum; alie Christi divinitatem passibilem dicunt; alie Christi de patre nativitati in tempore inicium temporis dant; alie liberationem hominum apud inferos factam Christi descensione non credunt; alie animam imaginem Dei negant; alie animas converti in demones et in quaecumque animalia existimant; alie de mundi statu dissentiunt; alie innumerabiles mundos oppinantur; alie aquam Deo coeternam faciunt; alie nudis pedibus ambulant; alie cum hominibus non manducant. He sunt hereses adversus catholicam fidem exorte, ab Apostolis et sanctis Patribus vel conciliis predampnate, quae, dum in se multis 
(CAUSA 25) (C.25) ¶ Sancta Romana ecclesia quandam baptismalem ecclesiam suis munivit privilegiis, decimationes sue diocesis ex integro sibi attribuens. Item quoddam monasterium similiter munivit privilegiis propriis, decernens, ut ex propriis prediis nulli decimas persolveret. Accidit itaque, ut intra diocesim premunite baptismalis ecclesiae prefatum monasterium alia emptione, alia donatione predia sibi inveniret. Oritur itaque contentio inter monachos et clericos de decimis. Nunc PRIMUM queritur, an clerici baptismalis ecclesiae auctoritate privilegii decimas sue diocesis ex integro sibi valeant vendicare? SECUNDO, an subsequenti privilegio monachorum derogetur antiquioribus privilegiis baptismalium ecclesiarum? (QUAESTIO 1) (C.25 q.1 d.a.c.1) ¶ Quod vero auctoritate illius privilegii decimas sibi ex integro clerici vendicare non valeant, hinc probatur, quia decime iuxta decreta sanctorum patrum quadripertito dividuntur, quarum una pars episcopis, secunda clericis, tercia fabricis restaurandis, quarta vero pauperibus est assignata. Decreta vero sanctorum canonum neminem magis quam Apostolicum servare oportet. Unde Gelasius papa ait: (C.25 q.1 c.1) Constitutionem sinodi, quam universalis ecclesiae probavit assensus, Romanam sedem servare oportet. Confidimus, quod nullus iam veraciter Christianus ignoret, uniuscuiusque sinodi constitutum, quod universalis ecclesiae probavit assensus, nullam magis exequi sedem pre ceteris oportere, quam primam, quae et unamquamque sinodum sua auctoritate 
inperio, quo beatissimus apostolus trina repetitione misticis sanctionibus inbuitur, ut Christi oves qui Christum diligit pascat, ipsius sedis, cui per habundantiam divine gratie presumus, reverentia cohortamur, ut periculum desidie, quantum possumus, declinemus, ne professio summi Apostoli, qua se amatorem Domini testatus est, non inveniatur in nobis, quia qui negligenter pascit tociens conmendatum dominicum gregem convincitur summum non amare pastorem. (C.25 q.1 c.3) Idem Anatholio episcopo. NON DEBENT ULLO MODO VARIARI QUAE AD PERPETUAM QUIETEM ORDINANTUR. quae ad perpetuam generaliter ordinata sunt utilitatem nulla conmutatione varientur, nec ad privatum trahantur commodum quae ad bonum sunt conmune prefixa, sed manentibus terminis, quos constituerunt Patres nemo iniuste usurpet alienum, sed intra fines proprios atque legitimos, prout quisque valuerit, in latitudine se exerceat karitatis. (C.25 q.1 c.4) Item Hilarius papa. DIVINAS CONSTITUTIONES ET APOSTOLICE SEDIS DECRETA NULLI TEMERARE LICET. Nulli fas sit sine status sui periculo vel divinas constitutiones, vel apostolice sedis decreta temerare, quia 
loqui presumunt, aut facere volentibus sponte consentiunt. Talis enim presumptio manifeste unum genus est blasphemantium Spiritum sanctum, quoniam, ut iam prelibatum est, contra eum agit, cuius nisu et gratia sancti canones editi sunt. (C.25 q.1 c.11) Item Adrianus papa. ANATHEMA APUD DEUM FIAT QUI CENSURAM ROMANORUM PONTIFICUM VIOLAT. Generali decreto constituimus, ut execrandum anathema fiat, et veluti prevaricator fidei catholice semper apud Deum reus existat, quicumque regum, seu episcoporum, vel potentum deinceps Romanorum pontificum decretorum censuram in quoquam crediderit vel permiserit violandam. (C.25 q.1 c.12) Item Damasus papa, Stephano Archiepiscopo. NON LICET ALICUI EPISCOPO CONTRA DECRETA ROMANORUM PONTIFICUM ALIQUID AGERE. Omnia decretalia cunctorum predecessorum nostrorum constituta, quae de ecclesiasticis ordinibus et canonum promulgata sunt disciplinis, ita a omnibus episcopis, ac sacerdotibus generaliter custodiri debere mandamus, ut si quid in illa conmiserint, veniam sibi honoris deinceps noverint denegari. (C.25 q.1 c.13) Item Gregorius. NON CONMUNICET SACRIS ALTARIBUS QUI NESCIT SACRIS OBEDIRE CANONIBUS. Hec consona sanctis Patribus diffinitione sanccimus, ut qui sacris canonibus obedire nescit nec sacris ministrare, vel conmunionem capere sit dignus altaribus. (C.25 q.1 c.14) Item ex concilio Calcedonensi. 
affectu; si ea, quae a Romanis pontificibus decreta sunt, ab omnibus servari convenit; si illi, qui nesciunt sacris canonibus obedire, altaribus ministrare non debent: patet, quod contra statuta sanctorum canonum, quibus status ecclesiarum vel confundantur vel perturbantur, privilegia ab Apostolico concedi non debent. (§ 1) His ita respondetur: Sacrosancta Romana ecclesia ius et auctoritatem sacris canonibus inpertit, sed non eis alligatur. Habet enim ius condendi canones, utpote quae caput et cardo est omnium ecclesiarum, a cuius regula dissentire nemini licet. Ita ergo canonibus auctoritatem prestat, ut se ipsam non subiciat eis. Sed sicut Christus, qui legem dedit, ipsam legem carnaliter inplevit, octava die circumcisus, quadragesimo die cum hostiis in templo presentatus, ut in se ipso eam sanctificaret, postea vero, ut se dominum legis ostenderet, contra litteram legis leprosum tangendo mundavit, Apostolos quoque contra litteram sabbati per sata pretergredientes, spicas vellentes et confricantes manibus suis, probabili exemplo David, circumcisionis, et templi excusavit, dicens: “Non legistis, quid fecerit Abimelech, quando venit ad eum David, et dedit ei panes proposicionis, de quibus non licebat edere, nisi solis sacerdotibus, et comedit ipse et pueri eius?” Item octava die secundum legem puer circumciditur, et vos in sabbato circumciditis hominem. Item, cum iuge holocaustum ex lege offeratur, cum masculus 
necessitas obsequendi: summis vero pontificibus ostenditur inesse auctoritas observandi, ut a se tradita observando aliis non contempnenda demonstrent, exemplo Christi, qui sacramenta, quae ecclesiae servanda mandavit, primum in se ipso suscepit, ut ea in se ipso sanctificaret. Oportet ergo primam sedem, ut diximus, observare ea, quae mandavit decernendo, non necessitate obsequendi, sed auctoritate inpertiendi. Licet itaque sibi contra generalia decreta specialia privilegia indulgere, et speciali beneficio concedere quod generali prohibetur decreto. (§ 2) Quamquam si decretorum intentionem diligenter advertamus, nequaquam contra sanctorum canonum auctoritatem aliquid concedere inveniantur: Sacri siquidem canones ita aliquid constituunt, ut sue interpretationis auctoritatem sanctae Romane ecclesiae reservent. Ipsi namque soli canones valent interpretari, qui ius condendi eos habent. Unde in nonnullis capitulis conciliorum, cum aliquid observandum decernitur, statim subinfertur: “Nisi auctoritas Romane ecclesiae inperaverit aliter,” vel: “salvo tamen in omnibus iure sanctae Romane ecclesiae,” vel: “salva tamen in omnibus apostolica auctoritate.” Quaecumque ergo de decimis vel quibuslibet ecclesiasticis negociis sacris canonibus diffiniuntur, intelligenda sunt necessario servari, nisi auctoritas Romane ecclesiae aliter fieri mandaverit vel permiserit. Cum ergo aliqua privilegia ab Apostolico aliquibus conceduntur, etsi contra generalem legem aliquid sonare videantur, non tamen contra ipsam aliquid concedere intelliguntur, cum ipsius legis auctoritate privilegia singulorum penes matrem omnium ecclesiarum reserventur. Neque enim privilegia aliquibus concederentur, si preter generalem legem nulli aliquid speciale indulgeretur. Privilegia namque dicuntur quasi privata legia, eo quod privatam legem singulis generent. 
videlicet, quae ob religionis, vel necessitatis, vel exhibiti obsequii gratiam conceduntur, neminem relevando ita divitem faciant, ut, multorum detrimenta non circumspiciendo, in paupertatis miseriam nonnullos deiciant; illud Apostoli ad memoriam revocantes, quod ad Chorinthios scribens ait: “Non enim volumus, ut aliis sit remissio, vobis autem tribulatio.” Cui sacra lex principum concordans ait: “Rescripta contra ius elicita ab omnibus iudicibus precipimus refutari, nisi forte aliquid est, quod non ledat alium et prosit petenti, vel crimen supplicantibus indulgeat.” (§ 5) Item constitutio inperatoris ad populum: “Nec dampnosa fisco, nec iuri contraria postulari oportet.” (§ 6) Clerici ergo huius baptismalis ecclesiae privilegii auctoritate muniti, sue diocesis decimas ex integro sibi vendicare valent, nisi forte summa necessitate episcopi cogantur ad quartam suam accipiendam, et illi superhabundare monstrentur. (QUAESTIO 2) (C.25 q.2 d.a.c.1) ¶ Quod autem antiquioribus privilegiis subsequentibus derogari non possit auctoritate Anacleti probatur, qui, scribens omnibus episcopis et reliquis Christi sacerdotibus, ait: (C.25 q.2 c.1) ECCLESIARUM PRIVILEGIA CUNCTIS TEMPORIBUS INTEMERATA SERVENTUR. 
ordinata rescindere, et exemplo docere ceteros sua quandoque posse constituta dissolvere. (C.25 q.2 c.8) Idem Dominico, Cartaginensi episcopo. PRIVILEGIA ECCLESIARUM APOSTOLICUS DEBET SERVARE ILLESA. De ecclesiasticis privilegiis quod vestra fraternitas scribit, hoc postposita dubitatione teneat, quia, sicut nostra defendimus, ita singulis quibusque ecclesiis sua iura servamus, nec cuilibet gratia favente ultra quam meretur inpertior, nec ulli hoc, quod sui iuris est, ambitu stimulante derogabo: sed fratres meos per omnia honorare cupio, sicque honore singulos subuehi, dummodo non sit quod alteri iure ab altero possit opponi. (C.25 q.2 c.9) Item Vigilio, Arelatensi episcopo. QUOD RATIONABILITER DIFFINITUM EST NULLO MODO VIOLARI DEBET. Cum pie desiderium voluntatis, et laudande diffinitionis intentio sacerdotalibus sit semper studiis adivuanda, cura est sollicitudinis adhibenda, ut ea, quae pro quiete religiose conversationis sunt disposita vel ordinata, nec dissimulatio negligere, nec quaedam valeat presumptio perturbare: sed sicut hoc, quod ratio exigebat utiliter, obtinuit diffiniri, ita quod diffinitum est non debet violari. (C.25 q.2 c.10) Idem. SIBI INIURIAM FACIT APOSTOLICUS QUI FRATRUM SUORUM IURA PERTURBAT. 
Apostolis eorumque successoribus instituta, nulla desidia negligantur, nulla dissensione violentur, nulla concertatione turbentur. (C.25 q.2 c.12) Item Gregorius papa. QUAE RATIONABILITER ORDINATA SUNT NULLA DEBENT REFRAGATIONE TURBARI. Ecclesiastice moderationi est omnino conveniens, ut quae ordinata fuerint, vel decisa, nulla in posterum debeant refragatione turbari. (C.25 q.2 c.13) Idem in Registro. QUAE CONTRA LEGES FIUNT PRO INFECTIS HABEANTUR. Inperiali constitutione sancitum est aperte, ut ea, quae contra leges fiunt, non solum inutilia, sed etiam pro infectis habenda sint. (C.25 q.2 c.17) Item Leo papa. PRIVILEGIA ECCLESIARUM NULLA DEBENT INPROBITATE CONVELLI. Privilegia ecclesiarum, sanctorum canonibus instituta, et venerabilis Nicene fixa decretis, nulla possunt 
STATUTA PRIORUM SUCCESSORES SERVARE OPORTET. Decessorum statuta sicut legitima et iusta successorem custodire convenit, ita debet etiam male facta corrigere. (C.25 q.2 c.21) Item Pelagius Armentario magistro militum inter cetera. NON LICEAT PONTIFICI A IURE ECCLESIAE DISCEDERE, QUOD DOCUMENTORUM AUCTORITATE FIRMATUR. Posteaquam ecclesiae iura documentorum quoque intercedentium fuerint auctoritate firmata, nullatenus ab his discedendi liberam pontifex, vel si vult, permittatur habere licentiam. (C.25 q.2 d.p.c.21) ¶ Si ergo privilegia monasteriorum vel quarumlibet ecclesiarum auctoritate Leonis, Gregorii, Gelasii et nonnullorum aliorum pontificum sanctae Romane ecclesiae inviolata servantur; si ea, quae contra leges fiunt, pro infectis habenda sunt; si pontifex non habet liberam licentiam discedendi a documentis, quibus iura ecclesiae firmantur: patet, quod posteriora privilegia antiquioribus derogare non possunt, nec eorum auctoritate eis aliqua obicietur exceptio, cum etiam, si contra illa specialiter ferent, pro infectis essent habenda. (§ 1) His ita respondetur: Sancta Romana ecclesia sua auctoritate congregata valet disiungere, et disiuncta congregare; rationis tamen equitate considerata. Unde vel pietatis, vel necessitatis intuitu semel a se concessa valet vel totum vel in partem conmutare. Pro necessitate namque corrigendorum viciorum privilegia multarum ecclesiarum vel inminuuntur, vel penitus inmutantur, sive personaliter sive generaliter. (§ 2) Personaliter iuxta illud: “Privilegium omnino meretur amittere qui permissa sibi abutitur potestate.” (C.25 q.2 c.23) Item Simplicius Iohanni episcopo 
tibi Ravennatis vel Emiliensis ecclesiae noveris auferendas. (C.25 q.2 c.24) Item Leo papa. IUS ORDINANDI AMITTUNT QUI INMERITUM CONSECRANT. Si qui episcopi talem consecraverint sacerdotem, qualem esse non liceat, etiamsi aliquo modo dampnum proprii honoris evaserint, ordinationis ius ulterius non habebunt nec umquam ei sacramento intererunt, quod, neglecto divino iudicio, inmerito prestiterunt. (C.25 q.2 d.p.c.24) ¶ Generaliter, veluti dum civitati episcopalis dignitas perpetuo subtrahitur, quae suos episcopos interimere consuevit. (C.25 q.2 c.25) Unde Gelasius papa scribit: EPISCOPALIS DIGNITAS CIVITATI SUBTRAHITUR, QUAE SUOS PRESULES INTERIMIT. (C.99 q.6 c.69) Ita nos Sillanorum cedes geminata pontificum horrendi criminis atrocitate confudit, ut diu constitutio nostre deliberationis hesitaret, dum et ingerere quemquam parricidalibus exemplis detestaremur antistitem, et ecclesiam utcumque destitutam non usque adeo iudicaremus relinquendam. Quapropter iam velut usum consuetudinemque sacrilegam declinantes, eatenus duximus religioni consulendum, ut parrochie vice ab 
conmittit externis. Prebeat ergo vestra dilectio in hoc statu posite ministerium visitationis ecclesiae, et aut conveniendo pariter, aut vicissim, prout qualitas rerum causaque proposcerit, divina misteria representet ingratis, ne, cum devitamus zizania, dominica videamur preterire frumenta. (C.25 q.2 d.p.c.25) ¶ Hostilitatis quoque vel paupertatis necessitate episcopales sedes vel mutantur, vel due in unum rediguntur, sicut supra in titulo de mutationibus episcoporum beatus Gregorius fecisse legitur. Non ergo privilegia ecclesiarum sic inviolata permanere censentur, ut quibusdam de causis intervenientibus apostolica auctoritate eis derogari non possit; alioquin multitudo ecclesiarum ad paucitatem redigeretur, cum innumere ecclesiae in diocesibus aliarum frequenter condite inveniantur. Serventur ergo privilegia ecclesiarum cunctis inconcussa temporibus, ne videlicet preter eius auctoritatem, a quo data sunt, contra ea liceat ire alicui. (§ 1) Sed obicitur illud Simaci papae: “Possessiones, quas unusquisque ecclesiae suo reliquit arbitrio, etc.” quae supra in titulo de alienatione rerum ecclesiasticarum leguntur asscripta. Unde datur intelligi, quod ea, quae de iure uniuscuiusque ecclesias vel necessitatis, sicut peregrinis, vel pietatis intuitu, sicut religiosis domibus conferuntur, non perpetuo, sed temporaliter ab eis, quibus conferuntur, sunt possidenda. Quamquam illud Simaci ad necessitatis intuitum, non ad pietatis prospectum possit referri, videlicet, ut ea, quae peregrinis vel captivis necessitas largiri suasit, non ea, quae religiosis domibus ob quietem religiose conversationis concessa sunt prohibeantur perpetuo possideri. Vel pocius de utrisque intelligendum est, videlicet, ut sicut necessitatem 
non poterit, nisi aliis derogetur, ita privilegiorum auctoritas videtur esse servanda, ut eorum subueniatur inopie, non ut suarum divitiarum augmento, et possessionum non modica extensione porrecta, baptismales seu parrochiane ecclesiae penitus destruantur. 
(CAUSA 26) (C.26) Quidam sacerdos sortilegus esse et divinus convincitur apud episcopum; correctus ab episcopo noluit cessare; excommunicatur; tandem agens in extremis reconciliatur a quodam sacerdote episcopo inconsulto; indicitur penitencia sibi sub quantitate temporis canonibus prefixa. PRIMUM queritur, qui sint sortilegi? SECUNDO, an sit peccatum esse sortilegum? TERTIO, a quibus genus divinationis sumpsit exordium? QUARTO, quot sint genera divinationis? QUINTO, an sortilegi vel divini sint excommunicandi, si cessare noluerint? SEXTO, an excommunicatus ab episcopo possit reconciliari a presbitero, illo inconsulto? SEPTIMO, si morientibus est indicenda penitencia sub quantitate temporis? (QUAESTIO 1) (C.26 q.1 d.a.c.1) Qui sint sortilegi, Ysidorus diffinit Ethimologiarum libro VIII ita dicens: (C.26 q.1 c.1) QUI SINT SORTILEGI? Sortilegi sunt qui sub nomine ficte religionis per quasdam, quas sanctorum seu apostolorum vocant sortes, divinationis scientiam profitentur, aut quarumcumque scripturarum inspectione futura promittunt. (QUAESTIO 2) (C.26 q.2 d.a.c.1) Quod autem sortes exquirere peccatum non sit, exemplis et auctoritatibus probatur. Cum enim Achan de anathemate furtim subripuisset, et ob eius peccatum populus cesus apud Ain hostibus terga dedisset, precepit Dominus Iosue, ut sortibus exquireret, quo peccante populus in manibus hostium cadere meruerat. Iosue preceptum accipiens misit sortes, primum 
successor eligitur. Quod ergo tantorum exemplis probatur, patet malum non esse. Unde et Augustinus ait in libro Psalmorum: (C.26 q.2 c.1) QUID SIT SORS. Sors non est aliquid mali, sed res in humana dubietate divinam indicans voluntatem. (C.26 q.2 d.p.c.1) His ita respondetur: Ante, quam evangelium claresceret, multa permittebantur, quae tempore perfectioris discipline penitus eliminata sunt. Copula namque sacerdotalis vel consanguineorum nec legali, nec evangelica, vel apostolica auctoritate prohibetur, ecclesiastica tamen lege penitus interdicitur. Sic et sortibus nichil mali inesse monstratur, prohibetur tamen fidelibus, ne sub hac specie divinationis ad antiquos ydolatrie cultus redirent. Unde quibusdam constellationes et futurorum signa custodientibus Apostolus ait: “Dies observatis, et menses, et tempora, et annos. Unde timeo, ne forte sine causa laboraverim in vobis”. Sic et astronomia, seu et astrologia apud catholicos in dissuetudinem abiit, quia, dum propria curiositate his nimis erant intenti, minus vacabant his, quae saluti animarum erant accommodata. Quod autem sortibus credi non oporteat, Ieronimus testatur, scribens super Ionam: (C.26 q.2 c.2) EXEMPLO IONE VEL MATTHIE NON OPORTET SORTIBUS CREDI. 
cum privilegia singulorum (ut Ieronimus ait) conmunem legem facere omnino non possint. (§ 1) Si qui tamen necessitate aliqua conpulsi Deum putant sortibus exemplo Apostolorum esse consulendum, videant hoc ipsos Apostolos non nisi collecto fratrum cetu, et precibus ad Deum fusis egisse. De divinis vero scribit Augustinus, ita dicens: (QUAESTIO 3-4) (C.26 q.3-4 d.a.c.1) A quibus autem genus divinationis exordium sumpserit, vel quot sint genera eius, Augustinus exponit in libro de natura demonum, ita dicens: (C.26 q.3-4 c.1) DE MULTIPLICI GENERE DIVINATIONIS. Igitur genus divinationis a Persis fertur allatum. (§ 1) Varro autem dixit quatuor esse genera divinationum, terram, aquam, erem, et ignem: hinc geomanticam ydromanticam, eromanticam, piromanticam dictam autumant. (§ 2) Divini dicti sunt, quasi deo pleni. Divinitate enim se esse plenos simulant, et astutia quadam fraudulenta hominibus futura coniectant. Duo autem sunt genera divinationis, ars et furor. Incantatores autem dicti sunt qui artem verbis peragunt. (§ 3) Arioli vocati sunt propter quod circa aras ydolorum nefarias preces emittunt, et funesta sacrificia offerunt, his quae celebritatibus demonum accipiunt responsa. (§ 4) Aruspices nuncupantur quasi horarum inspectores; dies enim et horas in agendis negociis operibus quae custodiunt, et quid per singula tempora observare debeat homo intendunt; hii etiam exta pecudum inspiciunt, et ex eis futura predicunt. (§ 5) Augures sunt qui volatus avium 
hominum per duodecim celi signa describunt, siderum quae cursus nascentium mores, actus, et eventus predicere conantur, id est quis quali signo fuerit natus, aut quem effectum habeat vite qui nascitur interpretantur. Hii sunt, qui vulgo mathematici vocantur, cuius superstitionis genus constellationes Latini vocant, id est notationes syderum, quomodo se habeant, cum quisque nascitur. (§ 7) Primum autem idem stellarum interpretes magi nuncupantur, sicut de his legitur qui in evangelio natum Christum annunciaverunt. Postea hoc nomine soli mathematici dicti sunt. Cuius artis scientia usque ad Christum fuit concessa, ut Christo edito nemo exinde nativitatem alicuius de celo interpretetur. Horoscopi dicti, quod horas nativitatis hominum speculentur dissimili et diverso fato. Sortilegi sunt qui sub nomine etc. Ut supra: (§ 8) Salisatores sunt vocati, qui, dum eis membrorum quaecumque partes salierint, aliquid sibi exinde prosperum seu triste significari predicunt. (C.26 q.3-4 d.p.c.1) Queritur autem de natura demonum, cuius nature sint, an futura prescire valeant, vel quot modis futura prenoscant? De his ita scribit Augustinus in eodem libro: (C.26 q.3-4 c.2) QUOT MODIS DEMONES FUTURA PRENOSCUNT. Sciendum est, hanc esse naturam demonum, ut erii 
Nunc igitur, quoniam de divinatione demonum questio est, primum sciendum est, illos ea plerumque prenunciare, quae ipsi facturi sunt. Accipiunt enim sepe potestatem et morbos inmittere, et ipsum erem vitiando morbidum reddere, et perversis atque amatoribus terrenorum commodorum malefacta suadere, de quorum moribus certi sunt, quod sint eis talia suadentibus consensuri. Suadent miris et invisibilibus modis, per illam subtilitatem corpora hominum non sentientium penetrando, et se cogitationibus eorum per quaedam imaginaria visa miscendo, sive vigilantium sive dormientium. (§ 2) Aliquando autem non quae ipsi faciunt, sed quae naturalibus signis futura prenoscunt (quae signa in hominum sensus venire non possunt) ante predicunt. Neque enim, quia previdet medicus quod previdere nescit huius artis ignarus, ideo tamen divinus habendus est. Quid autem mirum, si, quemadmodum ille corporis humani vel perturbata vel mortificata temperie seu bonas seu futuras malas previdet valetudines, sic demones in eris affectione sibi notas, nobis ignota, futuras prevident tempestates? Aliquando etiam hominum dispositiones non solum voce prolatas, verum etiam cogitatione conceptas, cum signa quaedam ex animo exprimuntur in corpore, tota facilitate perdiscunt, atque hinc etiam multa futura prenunciant, aliis videlicet mira, qui ista disposita non noverunt. (§ 3) Fallunt etiam studio fallendi, et invida voluntate, qua hominum errore letantur. Sed ne apud cultores suos pondus auctoritatis amittant, id agunt, ut interpretibus suis signorum quae suorum coniectoribus culpa tribuatur, quando ipsi decepti fuerint vel mentiti. (§ 4) Nonnumquam vero ipsi maligni spiritus et illusores hominum atque invisores salutis eorum solent predicere defectum culture sue et ydolorum ruinam, quatinus prescii videantur quid in singulis regnis 
approbatum. Unde idem Augustinus ait in libro II retractationum: (C.26 q.3-4 c.3) QUOD EX CORPOREIS MOTIBUS INTERNAS ANIME COGITATIONES DIABOLUS CONPREHENDAT RES OCCULTISSIMA EST. Quodam loco dixi, demones aliquando hominum dispositiones non solum voce prolatas, verum etiam cogitatione conceptas, cum signa quaedam ex animo exprimuntur in corpore, tota facilitate perdiscere. Rem dixi occultissimam audaciori assertione quam debui. Nam pervenire ista ad noticiam demonum per nonnulla etiam experimenta conpertum est. Sed utrum quaedam signa dentur ex corpore cogitantium, illis sensibilia, nos autem latentia, an alia vi spirituali ista cognoscant, aut difficillime potest ab hominibus, aut omnino non potest inveniri. (QUAESTIO 5) (C.26 q.5 d.a.c.1) Quod autem sortilegi et divini, si cessare noluerint, excommunicandi sint, ratione et auctoritate probatur. Est enim quoddam genus culture ydolorum, ex demonum consultationibus futura predicere. Sicut enim avarus, quia cultum Deo debitum nummo inpendit, ydolorum cultor ab Apostolo nominatur, sic illi, 
QUINQUENNIO PENITEANT QUI DIVINATIONES EXPETUNT. Qui divinationes expetunt, et morem gentilium subsecuntur, vel in domos suas huiusmodi homines introducunt, exquirendi aliquid arte magica, aut expiandi causa, sub regula quinquennii iaceant secundum gradus penitencie diffinitos. (C.26 q.5 c.4) Item ex concilio Laudicensi, c. 30. SACRIS OFFITIIS DEDITI MAGI VEL INCANTATORES NON FIANT. Non oportet sacris offitiis deditos vel clericos magos aut incantatores existere, aut facere philacteria, quae animarum suarum vincula conprobantur. (C.26 q.5 c.5) Item ex concilio Tolletano IV, c. 30. HONORE PRIVETUR EPISCOPUS AUT PRESBITER, QUI MAGOS VEL ARUSPICES CONSULIT. Si quis episcopus, aut presbiter, sive diaconus, vel quilibet de ordinibus clericorum aruspices, aut incantatores, aut ariolos, aut certe augures vel sortilegos, vel qui profitentur artem magicam, aut aliquos eorum similia exercentes consuluisse fuerit deprehensus, ab honore dignitatis sue suspensus monasterii curam excipiat, ibi quae penitencie perpetue deditus scelus admissum sacrilegii solvat. (C.26 q.5 c.6) Item ex concilio Agathensi, c. 38. DE HIS, QUI AUGURIIS ET DIVINATIONIBUS STUDENT. Aliquanti clerici sive laici student auguriis, et sub nomine ficte religionis per eas, quas sanctorum Patrum sortes vocant, divinationis scientiam profitentur, aut quarumcumque scripturarum inspectione futura promittunt. Hoc quicumque clericus aut laicus detectus fuerit vel consulere vel docere, ab ecclesia habeatur 
nolumus nominari, et ne exerceantur anathematis interdicto prohibemus. (C.26 q.5 c.11) Item ex concilio Cartaginensi, c. 39. AB ECCLESIA SEPARETUR AUGURIIS ET INCANTATIONIBUS DESERVIENS. Auguriis vel incantationibus servientem, similiter et Iudaicis supersticionibus vel feriis inherentem a conventu ecclesiae separandum precipimus. (C.26 q.5 c.12) Item ex concilio Anquirensi, c. 1. SORTILEGAM ET MAGICAM ARTEM EPISCOPI MODIS OMNIBUS ELIMINARE STUDEANT. Episcopi, eorum quae ministri omnibus viribus elaborare studeant, ut perniciosam et a zabulo inventam sortilegam et magicam artem ex parrochiis suis penitus eradicent, et si aliquem virum aut mulierem huiuscemodi sceleris sectatorem inveniunt, turpiter dehonestatum de parrochiis suis eiciant. Ait enim Apostolus: “Hereticum hominem post primam et secundam correctionem devita, sciens, quia subuersus est qui eiusmodi est”. Subuersi sunt et a diabolo captivi tenentur qui relicto creatore suo diaboli suffragia querunt, et ideo a tali peste debet mundari sancta ecclesia. (§ 1) Illud etiam non est omittendum, quod quaedam scelerate mulieres retro post sathanam converse, demonum illusionibus et fantasmatibus seducte, credunt se et profitentur, cum 
conmissas populo Dei omni instantia predicare debent, ut noverint hec omnino falsa esse, et non a divino, sed a maligno spiritu talia fantasmata mentibus fidelium irrogari. (§ 2) Siquidem ipse sathanas, qui transfigurat se in angelum lucis, cum mentem cuiusque mulieris ceperit, et hanc per infidelitatem sibi subiugaverit, illico transformat se in diversarum personarum species atque similitudines, et mentem, quam captivam tenet, in sompnis deludens, modo leta, modo tristia, modo cognitas, modo incognitas personas ostendens, per devia queque deducit, et, cum solus spiritus hoc patitur, infidelis hoc non in animo, sed in corpore evenire opinatur. Quis enim in somnis et nocturnis visionibus se non extra ipsum educitur, et multa videt dormiendo, quae vigilando numquam viderat? Quis vero tam stultus et hebes sit, qui hec omnia, quae in solo spiritu fiunt, etiam in corpore accidere arbitretur, cum Ezechiel propheta visiones Domini in spiritu, non in corpore vidit, et audivit, sicut ipse dicit: “Statim,” inquit, “fui in spiritu?” Et Paulus non audet dicere se raptum in corpore. Omnibus itaque publice annunciandum est, quod qui talia credit et his similia fidem perdit, et qui rectam fidem non habet, hic non est eius, sed illius, in quem credit, id est diaboli. Nam de Domino nostro scriptum est: “Omnia per ipsum facta sunt”. Quisquis ergo credit fieri posse, aliquam creaturam aut in melius aut in deterius inmutari, aut transformari in aliam speciem vel in aliam similitudinem, nisi ab ipso creatore, qui omnia fecit, et per quem omnia facta sunt, proculdubio infidelis est, et pagano deterior. (C.26 q.5 d.p.c.13) Ex premissis auctoritatibus colligitur, quod arioli, aruspices, incantatores, et sortilegi, atque ceteri huiusmodi sectatores ab ecclesia sunt eliminandi, et, nisi resipuerint, perpetuo excommunicandi. 
quaedam maga Circe socios Ulixis mutavit in bestias. Legitur etiam de sacrificio, quod Archades deo suo Lieo inmolabant, ex quo quicumque sumerent in bestiarum formas converterentur. Sed hec omnia magicis prestigiis pocius fingebantur quam rerum veritate conplerentur. Ut ergo ipsi errores ignorantibus manifesti fiant, de eorum proprietate atque inventoribus iuxta traditionem maiorum primum dicere congruum arbitramur. (§ 1) Magi sunt qui vulgo malefici ob facinorum magnitudinem nuncupantur. Hi sunt qui permissu Dei elementa concutiunt, mentes hominum turbant minus confidentium in Deo, ac sine ullo veneni haustu violentia tantum carminis interimunt. Unde et Lucanus: “Mens hausti nulla sanie polluta veneni, incantata perit”. Demonibus enim accitis audent ventilare, ut quosque suos perimant malis artibus inimicos. Hi etiam sanguine utuntur et victimis sepe contingunt corpora mortuorum. (§ 2) Nigromantici sunt quorum precantationibus videntur resuscitari mortui, divinare et ad interrogata respondere. Nigro enim grece mortuus, mantia divinatio nuncupatur, ad quos suscitandos cadaveri sanguis adicitur. Nam amare sanguinem demones dicuntur, ideo quae, quociescumque nigromantia fit, cruor aque miscetur, et colore sanguinis facilius provocantur. (§ 3) Ydromantici ab aqua dicti. Est enim ydromantia in aquarum inspectione umbras demonum evocare, et imagines ludificationes eorum 
mutaverunt. (§ 8) His ergo portentis per demonum fallaciam illuditur curiositas humana, quando id inpudenter appetunt scire, quod nulla eis ratione conpetit investigare. Hec potestas ideo datur inmundis spiritibus, ut perversos sibi aptent, hoc est pravos homines, seducant illos, qui spernunt veritatem, et credunt mendacio, et iuxta Pauli sentenciam sanam doctrinam non ferent, sed ad sua desideria coacervabunt sibi magistros prurientes auribus, et a veritate quidem avertent auditum, ad fabulas autem convertentur, onerati peccatis ducentur variis desideriis, semper discentes, et numquam ad scientie veritatem pervenientes. Quemadmodum autem Iamnes et Mambres restiterunt Moysi, ita et isti resistunt veritati, homines corrupti mente, reprobi circa fidem; sed ultra non proficient, insipientia eorum manifesta erit omnibus, sicut et illorum fuit. (§ 9) Nec ideo quisquam credere debet, quoslibet magicis artibus aliquid facere posse sine permissu Dei, (qui omnia, quae fiunt, aut iusto iudicio facit, aut permissu suo ita fieri sinit), quod predicti magi leguntur similia fecisse Moysi, qui virgam suam proiecit, et conversa est in draconem, proiecerunt quae singuli virgas suas, quae converse sunt in dracones, sed devoravit virga Aaron virgas eorum. Non enim fuerunt creatores draconum nec magi, nec angeli mali, quibus ministris illa operabantur. Insunt enim rebus corporeis per omnia elementa: quaedam occulte rationes seminarie, quibus cum data fuerit oportunitas temporalis atque causalis, prorumpunt in species debitas suis modis et finibus: et sic non dicuntur angeli, qui ista faciunt, animalium creatores, sicut nec agricole segetum, vel quorumcumque gignentium in terra creatores dicendi sunt, quamvis noverint prebere quasdam visibiles oportunitates et causas, ut illa nascantur. Quod autem isti faciunt 
utrumque de iusto credere adversum est. Nullum enim suffragium habet iusticia si tractus aut voluntarius, amisit meritum spiritale, quod positus in carne quesierat, quod valde absurdum est, quia qui hinc iustus recedit permanet iustus. Porro hoc est prestigium sathane, quo, ut plurimos fallat, etiam bonos habere se in potestate confingit. Quod Apostolus inter cetera ostendit, dicens: “Ipse sathanas transfigurat se in angelum lucis”. Ut enim errorem faceret, in quo glorificaretur, in habitu viri iusti et nomine se subornavit, ut nichil proficere spem, quam predicabant Dei cultoribus, mentiretur, quando hinc exeuntes iustos finxit in sua esse potestate. Sed hoc quosdam fallit, quod de morte Saulis et filii eius non sit mentitus, quasi magnum sit diabolo ante occasum mortem corporis previdere, cum signa quaedam soleant apparere morituris, quippe a quibus Dei protectio amota videtur, quanto magis diabolus, quem angelica maiestate sublimem prophetica oracula fuisse testantur, de cuius magnitudine Apostolus ait: “An ignoratis altitudinem sathane?” Quid mirum ergo, si inminentem prope mortem potuit previdere, cum hoc sit, unde fallit et se in potestate Dei vult adorari? Nam tanta ebitudine demens effectus est Saul, ut ad Phithonissam confugeret. Depravatus enim causa peccati ad hec se contulit, quae dampnaverat. Sed si quis propter ystoriam ea, quae verbis expressa sunt, putet non pretermittenda, ne ratio ystorie inanis sit, recte facit 
se permisit sub habitu et nomine Samuelis contra legem, et virum peccatis pressum, cum magna distantia peccatorum et iustorum sit, cum Samuele iustissimo futurum mentitus est. Verum potest dici, verum potest videri, si de Samuelis nomine taceatur, quia Saul cum diabolo futurus erat; ad eum enim transmigravit, quem adoravit. Semper ergo diabolus sub velamine latens prodit se, dum ea confingit, quae hereant personis, per quas fallere nititur. (§ 11) Si autem quilibet opponit, ac dicit, quomodo eveniunt illa, quae illi divini predicunt futura? aut quomodo possunt egris prebere medelam, aut sanis inmittere egritudinem, si aliquid proprie virtutis ac potestatis non habeant? hoc a nobis recipiat responsum, quod ideo quisque non debet eis credere, quia aliquando eveniunt quae predicunt, aut sanare videntur languidos, vel ledere sanos, quia hoc permissu Dei fit, ut ipsi, qui hoc audiunt vel vident, probentur, et apareat quali fide sint vel devotione erga Deum. Sicut in Deuteronomio legitur Moyses ex verbo Domini populo Dei precepisse, ita dicens: “Si surrexerit in medio tui propheta, aut qui somnium dicat se vidisse, et predixerit signum atque portentum, et evenerit quod locutus est, et dixerit tibi: eamus, et sequamur Deos alienos, quos ignoras, et serviamus eis: non audies verba prophete aut somniatoris, quia temptat vos Dominus Deus vester, ut palam fiat, utrum diligatis eum, an non. In toto corde vestro et in tota anima vestra Dominum Deum vestrum sequimini, et ipsum timete; mandata eius custodite, et audite vocem illius, ipsi servietis, et ipsi adherebitis etc.”. Ubi sane intelligi voluit, etiam illa, quae a divinantibus non secundum Deum dicuntur, si acciderint quae dicuntur, non sic accipienda, ut fiant quae precipiuntur ab eis, aut colantur quae coluntur ab eis. Nec preter suam 
possit, nisi forte per eius metropolitanum vel per summum pontificem, ratione et auctoritate probatur. Presbiteri namque potestatem excommunicandi vel reconciliandi ab episcopis accipiunt, non episcopi a presbiteris, atque ideo excommunicatos a sacerdotibus reconciliare possunt, excommunicatos vero ab episcopis sacerdotes reconciliare non valent. Reconciliatio namque penitentium episcopale offitium est, non sacerdotale. Unde in concilio Cartaginensi II c. 3. Fortunatus episcopus dixit: (C.26 q.6 c.1) PENITENTIUM RECONCILIATIO, CRISMATIS ET PUELLARUM CONSECRATIO A PRESBITERIS NON FIAT. Si iubet sanctitas vestra, suggero. Nam memini, preterito concilio statutum, ut crisma, vel reconciliatio penitentium, nec non et puellarum consecratio a presbiteris non fiat. Si quis autem emerserit hoc faciens, quid de eo statuendum sit? Aurelius episcopus dixit: Audivit dignatio vestra suggestionem fratris et coepiscopi nostri Fortunati, quid ad hec dicitis? Ab universis episcopis dictum est: Crismatis confectio, et puellarum consecratio a presbiteris non fiat. Reconciliare quemquam in publica missa presbitero non liceat. Hoc omnibus placet. (C.26 q.6 d.p.c.3) ¶ Ecce, quod ab episcopo excommunicatus per sacerdotem reconciliari non potest. 
(C.26 q.6 c.4) IUSSIONE EPISCOPI PRESBITERI DE OCCULTIS PECCATIS PENITENTES RECONCILIENT. Presbiteri de occultis peccatis iussione episcopi penitentes reconcilient, et, sicut supra premisimus, infirmantes absolvant et conmunicent. (C.26 q.6 c.5) Item ex concilio Cartaginensi II SI EPISCOPUS ABSENS EST, PER PRESBITERUM RECONCILIETUR IN PERICULO CONSTITUTUS. Aurelius episcopus dixit: Si quisquam in periculo fuerit constitutus, et se reconciliari divinis altaribus petierit, si episcopus absens fuerit, debet utique presbiter consulere episcopum, et sic periclitantem eius precepto reconciliare. Quam rem debemus salubri consilio roborare. Ab universis episcopis dictum est: Placet quod sanctitas vestra necessario nos instruere dignata est. (C.26 q.6 d.p.c.11) Ecce, quod episcopo precipiente penitentes de occultis peccatis, sive in periculo constituti per presbiterum possunt reconciliari. (§ 1) Sed si necessitate mortis peccator urgetur, et episcopus ita remotus est, quod eum presbiter consulere non possit, negabitur penitencia morienti? et beneficium reconciliationis non prestabitur penitenti, quem conversum Deus recipit ad veniam, iuxta illud: “In quacumque hora peccator conversus fuerit etc.,” et item: “Convertimini ad me in toto corde vestro et ego convertar ad vos,” ecclesia sibi reconciliare negliget? Quem intus Deus suscitavit ecclesia foris absolvere contempnet? Dampnabit episcopi absentia quem gratia divine presencie illustrat per lavacrum regenerationis? Morituris succurritur etiam a laicis, si presbiteri defuerint. Cur ergo beneficio reconciliationis per presbiterum subveniri ei non poterit, si contigerit episcopum deesse? si secundum Augustinum qui agens in extremis confitetur socio 
(C.26 q.6 c.12) REUS EST ANIMARUM PRESBITER, QUI PENITENCIAM MORIENTIBUS ABNEGAT. Si presbiter penitenciam abnegaverit morientibus, reus erit animarum, quia Dominus dicit: “Quacumque die conversus fuerit peccator ad penitenciam, vita vivet, et non morietur”. Vera enim confessio in ultimo tempore potest esse, quia Dominus non solum temporis, sed etiam cordis inspector est, sicut latro unius penitencia momenti meruit esse in paradyso in hora ultime confessionis. (C.26 q.6 c.13) Item Celestinus papa: PENITENCIA MORIENTIBUS NON EST DENEGANDA. Agnovimus penitenciam morientibus denegari, nec illorum desideriis annui, qui obitus sui tempore hoc anime sue cupiunt remedio subveniri. Horremus (fateor) tante inpietatis aliquem reperiri, ut de Dei pietate desperet. Quid hoc, rogo, aliud est quam morienti mortem addere, eius quae animam sua crudelitate, ne absoluta possit esse, occidere? cum Dominus ad subveniendum paratissimus, invitat ad penitenciam, sic promittit peccatori: “In quacumque hora etc.,” et item: “Nolo mortem peccatoris, sed ut convertatur, et vivat”. Salutem ergo homini adimit quisquis mortis tempore penitenciam sibi denegaverit, et desperaverit de misericordia Dei, qui eum ad subveniendum morienti sufficere vel in momento posse non crediderit. Perdidisset latro in cruce premium ad Christi dexteram pendens, si illum unius hore penitencia 
Cuiuscumque penitentis publicum et vulgatissimum crimen est, quod universam conmoverit urbem, ante absidam ecclesiae ei manus inponatur. (QUAESTIO 7) (C.26 q.7 d.a.c.1) ¶ De tempore vero satisfactionis, an sit inponendum morituris, Theodorus Cantuariensis archiepiscopus in Penitenciali suo ita diffinit: (C.26 q.7 c.1) IN PERICULO CONSTITUTIS PENITENCIE QUANTITAS NON EST INPONENDA, SED INNOTESCENDA. Ab infirmis in periculo mortis positis pura est confessio peccatorum inquirenda, non tamen illis inponenda est quantitas penitencie, sed innotescenda, et cum amicorum orationibus et elemosinarum studiis pondus penitencie sublevandum, si forte migraverint, ne obligati et conmunione et consortio venie fiant alieni. A quo periculo si divinitus ereptus convaluerit, penitencie modum a sacerdote sibi inpositum diligenter observet, et ideo secundum auctoritatem canonicam, ne illis ianua pietatis clausa videatur, orationibus et consolationibus ecclesiasticis, sacra unctione olei inuncti, secundum statuta sanctorum Patrum conmunione viatici reficiantur. (C.26 q.7 c.13) Item Martinus papa. KALENDARUM OBSERVATIONES AGERE NON LICET. Non licet iniquas observationes agere kalendarum, et otiis vacare neque lauro aut viriditate arborum cingere domos; omnis hec observatio paganorum est. (C.26 q.7 c.14) Zacharias papa: ANATHEMA SIT QUI RITU PAGANORUM KALENDAS OBSERVAT. Si quis kalendas Ianuarii ritu paganorum colere, vel 
INFIRMITATIBUS HOMINUM INCANTATIONES NICHIL REMEDII PRESTANT. Ammoneant sacerdotes fideles populos, ut noverint magicas artes incantationes quae quibuslibet infirmitatibus hominum nichil posse remedii conferre; non animalibus languentibus, claudicantibus ve, vel etiam moribundis quicquam mederi: sed hoc esse laqueos et insidias antiqui hostis, quibus ille perfidus genus humanum decipere nititur. Et si quis hec exercuerit, clericus degradetur, laicus anathematizetur. (C.26 q.7 c.16) Item Augustinus. DIES EGIPTIACI, ET IANUARII KALENDE NON SUNT OBSERVANDE. Non observetis dies, qui dicuntur Egiptiaci, aut kalendas Ianuarii, in quibus cantilene quaedam, et comessationes, et ad invicem dona donantur, quasi in principio anni boni fati augurio, aut aliquos menses, aut tempora, aut dies, et annos, aut lune et mensis solis quae cursum, quia qui et has, et quascumque divinationes, aut fata, aut auguria observat, aut adtendit, aut consentit observantibus inutiliter et sine causa, et magis ad sui dampnationem quam ad salutem tendit; sive per quosdam numeros litterarum, et lune, per Pitagoricam nigromantiam egrotantium vitam vel mortem, vel prospera vel adversa futura inquirunt, sive qui adtendunt somnialia scripta, et falso in Danielis nomine intitulata, et 
manducatis, sive bibitis, sive quid aliud facitis, in nomine Domini nostri Iesu Christi facite, in quo vivimus, movemur, et sumus”. (C.26 q.7 c. 16a) Ex concilio Ancirano. QUINQUENNIO PENITEAT QUI DIVINATIONES EXPETUNT. Qui divinationes expetunt et morem [more Fd] gentilium subsecuntur aut in domos suas huismodi homines introducunt, exquirendi aliquid arte maleficia aut expiandi causa, sub regula quinquennii iaceant secundum gradum penitentie definitos. (C.26 q.7 c.18) Item Ieronimus. SINE INCANTATIONE HERBAS VEL PETRAS HABERE LICET. Demonium sustinenti licet petras vel herbas habere sine incantatione. 7 Qui – 32 definitos *Polycarpus 6.11.19. 15 Demonium – 37 incantatione *Polycarpus 6.11.20. 
(CAUSA 27) (C.27) Quidam votum castitatis habens desponsavit sibi uxorem; illa priori condicioni renuncians, transtulit se ad alium, et nupsit illi; ille, cui prius desponsata fuerat, repetit eam. Hic PRIMUM queritur, an coniugium possit esse inter voventes? SECUNDO, an liceat, sponse a sponso recedere, et alii nubere? (QUAESTIO 1) (C.27 q.1 d.a.c.1) Quod vero voventes matrimonia contrahere non possunt, multis auctoritatibus probatur. In concilio namque Cartaginensi c. CIV statutum invenitur de viduis, quae professam continentiam prevaricate sunt: (C.27 q.1 c.1) EXCOMMUNICENTUR VIDUE, QUAE RELIGIOSO HABITU ABIECTO NUPTIAS ELEGERINT. Sicut bonum est castitatis premium, ita et maiori observantia et preceptione custodiendum est, ut si quae vidue, quamlibet adhuc in minoribus annis posite, et inmatura etate a viro relicte, se devoverint Deo, et veste laicali abiecta sub testimonio episcopi et ecclesiae in religioso habitu apparuerint, postea vero ad seculares transierint nuptias, secundum Apostolum dampnationem 
DE VIDUIS ET VIRGINIBUS QUAE A RELIGIONIS PROPOSITO DISCEDUNT. Viduas a proposito discedentes viduitatis, super quibus nos consulere voluit dilectio tua, frater karissime, credo te nosse a S. Paulo et a multis sanctis Patribus, nisi convertantur, olim esse dampnatas. Quas nos apostolica auctoritate dampnandas, et a conmunione fidelium atque a liminibus ecclesiae arcendas fore censemus, usquequo obediant episcopis suis, et ad bonum, quod ceperunt, invite aut voluntarie revertantur. (§ 1) De virginibus autem non velatis, si deviaverint, a sanctae memorie predecessore nostro papa Innocentio taliter decretum habemus: “He vero, quae necdum sacro velamine tecte, tamen in proposito virginali semper se simulaverint permanere, licet velate non fuerint, tamen si nupserint, aliquanto tempore his agenda penitencia est, quia sponsio earum a Domino tenebatur. Si enim inter homines solet bone fidei contractus nulla ratione dissolvi, quanto magis ista pollicitatio, quam cum Deo pepigit, solvi sine vindicta non poterit, etc.”. (§ 2) Si virgines nondum velate taliter penitencia publica puniuntur, et a cetu fidelium usque ad satisfactionem excluduntur, quanto magis vidue, quae perfectioris etatis et maturioris sapientie atque consilii existunt, virorum quae consortio multociens use sunt, et habitum religionis assumpserunt, et demum apostataverunt, atque ad priorem vomitum sunt reverse, a nobis et ab omnibus fidelibus a liminibus ecclesiae et a cetu fidelium usque ad satisfactionem sunt eliminande, et carceribus tradende, qualiter iuxta apostolum Paulum tradentes huiusmodi hominem sathane, ut spiritus eius sit salvus in die Domini. De talibus enim Dominus per 
TRANSIRE NON POSSUNT VIDUE ET VIRGINES POST RELIGIONIS PROPOSITUM AD NUPTIAS. Neque viduas ad nuptias transire patimur, quae in religioso proposito diuturna observatione permanserunt. Similiter virgines nubere prohibemus, quas annis plurimis in monasteriis etatem peregisse contigerit. (C.27 q.1 c.7) Item ex concilio Tolletano IV, c. 8. VIDUE ET PUELLE, QUAE POST RELIGIONIS HABITUM NUBUNT, A CONMUNIONE SUSPENDANTUR. De viduis et puellis, quae habitum religionis in domibus propriis tam a parentibus, quam per se mutaverunt si postea contra instituta patrum vel precepta canonum coniugia crediderint copulanda, tam diu utrique habeantur a conmunione suspensi, quousque quod illicite perpetraverunt emendent. Quod si emendare neglexerint, a conmunione vel omnium Christianorum convivio perpetuo sint sequestrati. (C.27 q.1 c.9) Item ex Decretis Innocentii papae, c. 20. DE HIS, QUAE VOTUM VIRGINITATIS HABENTES NUBUNT, NECDUM SACRO VELAMINE TECTE. He vero, quae nondum sacro velamine sunt tecte, tamen in proposito virginali semper simulaverant se permanere etc. et infra. Nam si Apostolus illas, quae a 
AB ECCLESIA ELIMINANDE ET ERGASTULIS RETRUDENDE SUNT MONACHORUM VEL MONACHARUM INPUDICE PERSONE. Inpudicas detestabiles quae personas monachorum scilicet atque monacharum, quae abiecto proposito sanctitatis illicita ac sacrilega contagione se miscuerunt, et in arbitrium conscientie desperatione perducte, de illicitis conplexibus libere filios procreaverint, a monasteriorum cetu ecclesiarum quae conventibus eliminandas esse mandamus, quatinus retruse in suis ergastulis tantum facinus continua lamentatione deflentes purificatorio possint penitudinis igne decoqui, ut eis vel ad mortem solius misericordie intuitu per conmunionis gratiam possit subveniri. (C.27 q.1 c.12) Item ex eodem. MONACHUS ET VIRGO DOMINO CONSECRATA SI NUPSERINT, EXCOMMUNICENTUR. Virginem, quae se Deo consecraverit, similiter et monachum decernimus non licere nuptialia iura contrahere. Quod si hoc inventi fuerint perpetrantes, excommunicentur. Confitentibus autem decrevimus, ut habeat auctoritatem eiusdem loci episcopus misericordiam humanitatem quae largiri. (C.27 q.1 c.13) Item ex eodem. DUM VIVUNT, LAMENTIS PENITENCIE SE AFFICIANT QUI SANCTIMONIALIBUS SCIENTER COPULANTUR. Hii igitur, qui scientes sanctimonialibus in matrimonio sunt ad iniuriam Christi copulati, iuxta censuram zeli Christiani separentur, et numquam eis concedatur iugali vinculo religari, sed in penitencie lamentis se vehementer, dum vivunt, afficiant. 
(C.27 q.1 c.16) Item ex concilio Aurelianensi, c. 3. NON EST FAS VIDUIS POST SUSCEPTUM VELAMEN A SACRO PROPOSITO DISCEDERE. Vidue, quae spontanea voluntate ab altari sacre conversationis velamen suscipiunt decrevit sinodus in eodem proposito permanere. Non enim fas esse decrevimus, postquam se semel Domino sub velo consecraverint, iterum eis concedi Spiritui sancto mentiri. (C.27 q.1 c.17) Item ex eodem. QUI SACRO TECTAM VELAMINE IN CONIUGIUM DUCIT ANATHEMA SIT. Si quis sacro velamine consecratam in coniugium duxerit, et post dicatum Deo propositum incesta federa sacrilega quae miscuerit, ut in constitutis Gelasii papae capitulo XX legitur, protinus equum est a sacra conmunione detrudi, et nisi per publicam probatam quae penitenciam non recipi omnino. Si penituerint, transeuntibus de seculo viaticum non negetur. (§ 1) In Calcedonensi concilio capitulo XVII: “Hoc perpetrantes excommunicentur; confitentibus auctoritate episcopi misericordia largiatur”. (§ 2) In epistola Syricii papae c. 6.: “Velate et Deo consecrate, si abiecto proposito sanctitatis clanculo sacrilega contagione se miscuerint, et illicitis conplexibus publice et libere filios procreaverint, has nuptias detestabiles quae personas a monasteriorum 
ut culpam tuam non geminare neglectu, sed aliquantisper valeas sollicitudine minuere. (C.27 q.1 c.20) Item Augustinus de conflictu viciorum atque virtutum. NON TRIBUITUR LICENTIA NUBENDI, QUI CONTINENTIAM SERVARE DECREVERUNT. Nubendi licentia quibusdam tribuitur: illis videlicet, qui virginitatem vel castitatem vidualem nequaquam professi sunt. Quibusdam autem non tribuitur: illis videlicet, qui virgines vel continentes esse decreverunt. Fornicatio autem nulli inpune conceditur. (C.27 q.1 c.21) Idem in libro de bono coniugii. PEIORES SUNT ADULTERIS QUI CONTINENTIE PROPOSITUM VIOLANT. Proposito meliore lapsas, si nupserint, feminas a castitate sanctiori, quae vovetur Deo, adulteris esse peiores manifestum est. (C.27 q.1 c.22) Item ex concilio Calcedonensi. MONACHUS ET VIRGO, QUAE SE DEO DEDICAVIT, NUPTIIS IUNGI NON POSSUNT. Si qua virgo se dedicaverit Deo, similiter monachus, non licet eis nuptiis iungi. Si vero fuerint inventi hoc facientes, maneant excommunicati. Statuimus vero posse eis fieri humanitatem, si ita probaverit episcopus loci. (C.27 q.1 c.23) Item ex eodem. DIACONISSA, QUAE POST ORDINATIONEM NUBIT, ANATHEMA SIT. Diaconissam non debere ante annos quadraginta ordinari statuimus, et hoc cum diligenti probatione. Si vero susceperit ordinationem, et quantocumque tempore observaverit ministerium, et postea se nuptiis tradiderit, 
VIRGINIBUS DEO DEDICATIS NEC IN FINE DANDA EST CONMUNIO, SI LIBIDINI SERVIERINT. Virgines, quae Deo se dedicaverunt, si perdiderint pactum virginitatis, atque eidem libidini servierint, non intelligentes quid amiserint, placuit nec in fine dandam eis esse conmunionem. Quod si semet persuaserint, quod infirmitate corporis lapse fuerint, et tempore vite sue penitenciam egerint, et a coitu se abstinuerint, placuit eas in fine conmunionem accipere debere. (C.27 q.1 c.27) Item ex concilio Tolletano I DEVOTA, NISI PECCARE DESIERIT, NON EST IN ECCLESIA RECIPIENDA. Devotam peccantem non recipiendam esse in ecclesia nisi peccare desierit, et, si desinens egerit aptam penitenciam decem annis, recipiat conmunionem. Prius autem, quam in ecclesia admittatur ad orationem, ad nullius convivium Christiane mulieris accedat. Quod si admissa fuerit, etiam hec, quae eam receperit, habeatur in absentia. Corruptorem etiam par pena constringat. quae autem maritum acceperit non admittatur ad penitenciam, nisi aut vivente marito caste vivere ceperit, aut postquam ipse decesserit. (C.27 q.1 c.28) Item Gregorius Iohanni, episcopo Caralitano. DE MONACHA, QUAE AD LAPSUM ADULTERII 
CASTE OBSERVENT RELIGIONIS HABITUM, QUAE RELIGIONIS OBTENTU VELANTUR. Mulieres obtentu religionis velate aut in monasterio regulariter vivant, aut in domibus suis susceptum habitum caste observent. (C.27 q.1 c.38) Item. DE EODEM. Vidue, si prius, quam continentiam profiteantur, nubere elegerint, illis nubant, quos propria voluntate voluerint habere maritos. Similis conditio et de virginibus habeatur, nec extra voluntatem parentum vel suam cogantur accipere maritos. (C.27 q.1 c.39) Item Gregorius Artemio Subdiacono, in epistola 41. IN MONASTERIIS RETRUDANTUR MONACHI UXORIBUS SOCIATI. Et quia aliquos monachorum usque ad tantum nefas prosiluisse cognovimus, ut uxores publice sortiantur, precipimus ut sub omni vigilantia requiras, et inventos habita cohercione in monasteriis, quo monachi fuerant, remitti facias. (C.27 q.1 d.p.c.40) ¶ His omnibus auctoritatibus voventes prohibentur contrahere matrimonia, et quidam eorum, si contraxerint, separari iubentur. Augustinus econtra talium separationes peccatum asserit esse, ita dicens: (C.27 q.1 c.41) CONIUGIA VOVENTIUM NON SUNT DISSOLVENDA. Nuptiarum bonum semper quidem est bonum, quod bonum semper in populo Dei fuit, sed aliquando fuit legis obsequium, nunc est infirmitatis remedium, in quibusdam vero humanitatis solatium. Filiorum quippe procreationi 
Sed quoniam, sicut ait Dominus, non omnes capiunt verbum hoc, qui potest capere capiat, quae se non continet nubat, quae non cepit deliberet, quae egressa est perseveret; nulla adversario detur occasio, nulla subtrahatur Christo oblatio. (§ 1) In coniugali quippe vinculo, si pudicitia non conservatur, dampnatio non timetur. Sed in virginali et viduali continentia excellentia muneris amplioris expetitur, qua expetita et electa, et voti debito oblata, iam non solum capessere nuptias, sed, etiam si non nubant, nubere velle dampnabile est. Nam ut hoc demonstraret Apostolus, non ait, cum in deliciis egerint, in Christo nubunt, sed: “nubere volunt, habentes” (inquit) “dampnationem, quoniam primam fidem irritam fecerunt,” etsi non nubendo, tamen volendo; non quia ipse nuptie vel etiam talium dampnande iudicentur, sed dampnatur propositi fraus, dampnatur fracti voti fides, dampnatur non susceptio a bono inferiore, sed ruina ex bono superiore. Postremo dampnantur tales, non quia coniugalem fidem posterius inierunt, sed quia continentie primam fidem irritam fecerunt. Quod ut breviter insinuaret Apostolus, noluit eas dicere habere dampnationem, quae post amplioris sanctitatis propositum nubunt, non quia non dampnantur, sed ne in eis ipse nuptie dampnari putarentur; sed cum dixisset: “nubere volunt,” continuo addidit: “habentes dampnationem,” et dixit quare: “quoniam priorem fidem 
marito nubit. Deinde cum prime nuptie melioris sint meriti quam secunde, absit, ut sanctarum viduarum iste sit sensus, ut Christus eis videatur quasi secundus maritus. Ipsum enim habebant et antea (quando viris suis subdite fideliter serviebant) non carnaliter, sed spiritualiter virum, cui ipsa ecclesia, cuius membra sunt, coniunx est, quae fidei, spei et karitatis integritate non solum in virginibus sacris, sed etiam in coniugatis fidelibus tota virgo est. Universe quippe ecclesiae, cuius illa omnia membra sunt, Apostolus dicit: “Aptavi vos uni viro virginem castam exhibere Christo”. Novit autem ille virginem coniugem sine corruptione fetare, quem in ipsa carne etiam potuit mater sine corruptione procreare. (§ 4) Fit autem per hanc minus consideratam oppinionem, qua putant lapsarum a sancto proposito feminarum, si nupserint, non esse coniugia, non parvum malum, ut a maritis separentur uxores, quasi adultere sint, non uxores; et, cum volunt eas separatas reddere continentie, faciunt maritos earum adulteros veros, cum suis uxoribus vivis alteras ducunt. (§ 5) Quapropter non possum quidem dicere, a proposito meliore lapsas si nupserint feminas, adulteria esse, non coniugia: sed plane non dubitaverim dicere, lapsus et ruinas a castitate sanctiore, quae vovetur Deo, adulteriis esse peiores. Si enim (quod nullo modo dubitandum est) ad offensionem Christi pertinet, cum membrum fidem non servat marito, quanto gravius offenditur, cum illi ipsi non servatur fides in eo, quod exigit oblatum quod non exegerat offerendum? Cum enim quisque non reddit quod non inperio conpulsus, sed consilio conmonitus vovit, tanto magis fraudati voti auget iniquitatem, quanto minus habuit vovendi necessitatem. (C.27 q.1 c.43) Item Theodorus. DE EODEM. 
prohibentur admitti ad penitenciam quae ab incesti copula discedere noluerint. Post propositum namque sacre religionis non potest Deo per penitenciam reconciliari quae ad habitum professionis sue redire neglexerit. Tunc enim ille, cui se iunxerat, ei defunctus erit, cum ab eius illicitis amplexibus hec penitus recesserit, ut iste sit sensus capituli: “quae Christo spiritualiter nubunt, si postea publice nupserint, non eas admittendas esse ad penitenciam censemus, nisi hii quibus se iunxerant, de mundo recesserint,” eis, subaudiendum est, nubentibus. Tunc enim viri de mundo recedunt, tunc defunguntur, cum ab eorum concupiscentia ipse penitus se alienaverint, sicut mundus ei dicitur mortuus, quem suis illecebris non astringit, et ille perhibetur mortuus mundo, qui nichil mundi concupiscit. Hoc autem sic intelligendum esse, ex subsequenti exemplo idem Innocentius ostendit, dicens: “Quaecumque viro vivente alteri nupserit adultera habeatur, nec ei agende penitencie locus conceditur, nisi unus ex his fuerit defunctus”. Hoc de derelicta intelligendum est, quae, si vivente viro suo alteri nubit, adultera est, nec ad penitenciam admittitur, nisi vel primus revertatur in pulverem, de quo sumptus est, vel secundus, ab eius copula cessando, ei moriatur, ut supra dictum est. Quia ergo Christus, cui spiritualiter nubunt, 
PRIMUM videndum est, an sit coniugium inter eos? SECUNDO, an possint ab invicem discedere? (§ 1) Hos autem coniuges esse, et ex diffinitione coniugii, et auctoritate multorum facile probatur. Sunt enim nuptie sive matrimonium viri mulierisque coniunctio, individuam vite consuetudinem retinens. Inter hos autem fuit coniunctio, quae individuam vite consuetudinem exigebat. Fuit enim inter eos consensus, qui est efficiens causa matrimonii, iuxta illud Ysidori: “Consensus facit matrimonium”. (C.27 q.2 c.1) Item Iohannes Chrisostomus super Matheum. “Matrimonium quidem non facit coitus, sed voluntas ideo non solvit illud separatio corporis, sed voluntatis. Ideo qui dimittit coniugem suam, et aliam non accipit, adhuc maritus. Nam etsi corpore iam separatus est, tamen adhuc voluntate coniunctus est. Cum ergo aliam acceperit, tunc plene dimittit. Non ergo qui dimittit mechatur, sed qui alteram ducit”. (C.27 q.2 c.2) Item Nykolaus papa. “Sufficiat solus secundum leges consensus eorum, de quorum quarum quae coniunctionibus agitur. Qui solus si defuerit, cetera etiam cum ipso coitu celebrata frustrantur.” (C.27 q.2 d.p.c.2) ¶ Cum ergo inter istos consensus intercesserit, qui solus matrimonium facit, patet hos coniuges fuisse. Sed queritur, quis consensus facit matrimonium, an consensus cohabitationis, an carnalis copule, an uterque? Si cohabitationis consensus facit matrimonium, tunc frater cum sorore potest contrahere matrimonium; si carnalis copule, inter Mariam et Ioseph non fuit coniugium. Voverat enim Maria se virgine 
(C.27 q.2 c.3) Beata Maria proposuit se conservaturam votum virginitatis in corde, sed ipsum votum virginitatis non expressit ore. Subiecit se divine dispositioni, dum proposuit se perseveraturam virginem, nisi Deus ei aliter revelaret. Committens ergo virginitatem suam divine dispositioni consensit in carnalem copulam, non illam appetendo, sed divine inspirationi in utroque obediendo. Postea vero filium genuit quod corde conceperat simul cum viro labiis expressit, et uterque in virginitate permansit. (§ 1) Consensus ergo cohabitandi et individuam vite consuetudinem retinendi interveniens eos coniuges facit. Individua vero consuetudo est talem se in omnibus exhibere viro, qualis ipsa sibi est et e converso. Ad individuam itaque consuetudinem pertinet absque consensu legitimi viri orationi aliquando non posse vacare, nec continentiam profiteri. Quia ergo iste consensus fuit inter isto, patet hos coniuges fuisse. (C.27 q.2 d.p.c.4) ¶ Item auctoritate probantur coniuges. Ait enim Ambrosius in libro de virginibus: (C.27 q.2 c.5) CONIUGALIS PACTIO, NON VIRGINITATIS DEFLORATIO FACIT MATRIMONIUM. Cum initiatur coniugium, coniugii nomen assciscitur. Non defloratio virginitatis facit coniugium, sed pactio coniugalis. Denique cum iungitur viro, coniugium est, 
pater eius, sicut et coniunx matris eius, utrumque mente, non carne. (C.27 q.2 d.p.c.10) ¶ Item in Levitico precepit Dominus Moysi dicens: “Si quis sponsam alterius in agro oppresserit, morte moriatur, quia uxorem alterius violavit”. (§ 1) Item in legibus principum sponsa iubetur lugere mortem sponsi tamquam viri sui. Item in Canonibus invenitur: (C.27 q.2 c.11) FRATER SPONSAM FRATRIS POST MORTEM EIUS NON POTEST DUCERE. Si quis desponsaverit sibi aliquam, et preveniente mortis articulo eam cognoscere non potuerit, frater eius non potest eam in uxorem ducere. (C.27 q.2 c.12) Item Gregorius Mauricio inperatori, ob quendam comitem, qui nepotis sui mortui desponsatum duxit uxorem. Qui desponsatam puellam proximi sui acceperit in coniugium, anathema sit ipse, et omnes consentientes ei, quia secundum legem Dei mori decernitur. (§ 1) Nam divine legis mos est, sponsas appellare coniuges, ut in evangelio: “Accipe Mariam coniugem tuam,” et illud in Deuteronomio: “Si quis cuiuslibet hominis desponsatam puellam in agro vel in quolibet loco oppresserit, vel adduxerit in domum suam, moriatur, quia uxorem proximi sui violavit;” non quae iam uxor erat, sed quae a parentibus uxor fieri debebat. Et infra: (§ 2) Sicut nulli Christiano licet de sua consanguinitate vel quam cognatus habuit in matrimonium assumere, ita et de consanguinitate uxoris sue. (C.27 q.2 d.p.c.15) ¶ His omnibus auctoritatibus probantur isti coniuges esse. Sed Augustinus contra testatur, dicens: 
ILLA MULIER NON PERTINET AD MATRIMONIUM, CUM QUA NON CELEBRATUR NUPTIALE MISTERIUM. Cum societas nuptiarum ita a principio sit instituta, ut preter conmixtionem sexuum non habeant in se nuptie Christi et ecclesiae sacramentum, non dubium est, illam mulierem non pertinere ad matrimonium, in qua docetur non fuisse nuptiale misterium. (C.27 q.2 d.p.c.18) ¶ Item Apostolus precipit, ut uxor reddat debitum viro, et vir uxori, nisi forte ex consensu ad tempus, ut expeditius vacent orationi. Unde datur intelligi, quod sine consensu alterius non licet alteri vacare orationi. (§ 1) Item propositum melioris vite vir sumere non potest sine consensu uxoris et e converso. (C.27 q.2 c.19) Unde Gregorius scribit Theutiste Patricie: CAUSA RELIGIONIS CONIUGIA SOLVI NON DEBENT. Sunt qui dicunt, religionis causa coniugia debere dissolvi. Verum sciendum est, quia, etsi hoc lex humana concessit, lex tamen divina prohibuit. Per se enim veritas dicit: “Quod Deus coniunxit homo non separet”. Qui etiam ait: “Non licet dimittere uxorem, excepta causa fornicationis”. Quis ergo huic legislatori contradicat? Scimus, quia scriptum est: “Erunt duo in carne una”. Si igitur: vir et uxor una caro sunt, et religionis causa dimittit vir uxorem, vel mulier virum in hoc mundo 
AD UXOREM REDIRE COGITUR QUI SINE EIUS CONSENSU RELIGIOSAM VESTEM SUSCEPIT. Agathosa latrix presentium questa est, virum suum contra voluntatem suam in monasterio Urbici abbatis esse conversum. Quapropter experientie tue precipimus, ut diligenti inquisitione discutiat, ne forte eius voluntate conversus sit, vel ipsa mutare se promiserit. Et si hoc reppererit, et illum in monasterio permanere provideat, et hanc, sicut promisit, mutare conpellat. Si vero nichil horum est, nec quondam fornicationis crimen (propter quod licet uxorem dimittere) predictam mulierem conmisisse cognoveris, ne illius conversio uxori relicte in seculo fieri possit perditionis occasio, volumus, ut maritum suum illi etiamsi iam tonsuratus est, reddere debeas omni excusatione cessante, quia etsi mundana lex precipit conversationis gratia utrolibet invito solvi posse coniugium, divina tamen lex fieri non permittit. Nam, nisi fornicationis causa, virum uxorem dimittere nulla ratio concedit, quia post, quam copulatione coniugii viri atque mulieris unum corpus efficitur, non potest ex parte converti, et ex parte remanere in seculo. (C.27 q.2 c.22) Item ex VIII Sinodo. SINE UXORIS CONSENSU RELIGIONIS PROPOSITUM VIR SUMERE NON VALET. Si quis coniugatus vult converti ad monasterium, non est recipiendus, nisi prius a coniuge castimoniam profitente fuerit absolutus. Nam si illa vivente illo per incontinentiam alteri nupserit, proculdubio adultera erit. Nec recipitur apud Deum eiusdem viri conversio, cuius sequitur coniugalis federis prostitutio. Tales igitur tunc sine culpa secuntur Christum derelicto seculo, si habent ex pari voluntate castitatis consensum. (C.27 q.2 d.p.c.26) ¶ Ecce, quod coniugati sine 
deseruit, et nudus Christo famulari cepit. Horum exemplo patet, quod sponsi non exquisito consensu suarum sponsarum continentiam profiteri valent. Probatur idem auctoritate Eusebii papae dicentis: (C.27 q.2 c.27) Desponsata puella non prohibetur monasterium eligere. DESPONSATAM PUELLAM NON LICET PARENTIBUS ALII VIRO TRADERE; TAMEN MONASTERIUM SIBI LICET ELIGERE. (C.27 q.2 d.p.c.28) Cum ergo coniugatorum continentia, nisi ex amborum consensu, Deo offerri non valeat; cum vir sui corporis potestatem non habeat, sed mulier, sponse autem monasterium possint eligere, et sponsi non exquisito consensu sponsarum propositum melioris vite assumere valeant: patet, quod inter sponsum et sponsam coniugium non est. (§ 1) Item cum secundum Augustinum illa mulier non pertineat ad matrimonium, cum qua docetur non fuisse conmixtio sexus. Item secundum Leonem illa non pertinet ad matrimonium, in qua docetur non fuisse nuptiale misterium: apparet, quod inter sponsum et sponsam coniugium non est. (§ 2) Item Nykolaus papa precepit, “de his, qui ab adversariis excecantur aut membris detruncantur”, ut ob hanc infirmitatem talium coniugia non solvantur. (§ 3) De his autem, qui causa frigiditatis uxoribus 
(C.27 q.2 d.p.c.29) ¶ Ecce inpossibilitas coeundi, si post carnalem copulam inventa fuerit in aliquo, non solvit coniugium. Si vero ante carnalem copulam deprehensa fuerit, liberum facit mulieri alium virum accipere. Unde apparet, illos non fuisse coniuges; alioquin non liceret eis ab invicem discedere, excepta causa fornicationis; et sic discedentes oportet manere innuptos, aut sibi invicem reconciliari. (§ 1) Item si coniunx sponsa esset, mortuo sponso remaneret vidua. Si autem vidua esset, vir eius ad sacros ordines conscendere non posset. Maritus enim vidue, eque sicut et bigamus, sacerdos fieri prohibetur. Ex huius autem copula nullus prohibetur a sacris ordinibus. Ut enim ait Pelagius papa: “Nichil est (quantum ad hunc articulum attinet) quod ei obviet de canonicis institutis”. Apparet ergo, non fuisse hos coniuges. (§ 2) Item si coniuges essent, discessio ab invicem esset divortium. Sed horum separationem negat Ambrosius esse divortium, dicens de beata Maria, quam Ioseph sibi desponsaverat, et in suam duxerat: “Ioseph numquam cognovit eam. Nam si vir iustus eam cognovisset, numquam a se discedere passus esset, nec Dominus, qui uxorem preceperat a viro non discedere, nisi causa fornicationis, conmendans eam discipulo, auctor divortii fuisset”. Ecce, conmendatio Marie Iohanni, et detractio Ioseph negatur fuisse divortium, quia Ioseph non cognoverat eam. Unde apparet, eos non fuisse coniuges. Si autem beata Maria, quam Ioseph sibi desponsaverat, et in suam duxerat, coniux negatur fuisse, multo minus ista, quae simpliciter sponsa erat, coniux est appellanda. (C.27 q.2 c.30) Item ex concilio Aurelianensi. SOROREM UXORIS POLLUENS NEUTRAM VALET HABERE. 
vel adultere alicui copulari in coniugium. De sponsa vero econtra legitur in concilio Triburiensi: (C.27 q.2 c.31) DE EO, QUI DORMIVIT CUM SPONSA FRATRIS SUI. Quidam desponsavit uxorem, et dotavit, et cum ea coire non potuit: quam clanculo frater eius corrupit et gravidam reddidit. Decretum est, ut, quamvis nupta non potuerit esse legitimo viro, desponsatam tamen fratri frater habere non possit; sed mechus et mecha fornicationis quidem vindictam sustineant, licita vero coniugia eis non negentur. (C.27 q.2 d.p.c.32) Si illa, quam vir sororis sue cognoverit, perpetuo copulari prohibetur, hic vero, qui sponsam fratris sui corrupit, peracta penitencia matrimonium contrahere permittitur, apparet, hanc non fuisse coniugem fratris eius. (§ 1) Item mulier causa fornicationis a viro suo dimissa aut ei reconciliabitur, aut illo vivente manebit innupta. De sponsa vero contra invenitur in I libro Capitularium in quo ita legitur: (C.27 q.2 c.33) SI SPONSUS RAPTAM RECIPERE NOLUERIT, LICEAT SIBI NUBERE ALII. Raptor publica penitencia mulctetur. Raptam vero, si sponsus recipere noluerit, et ipsa eidem crimini consentiens non fuerit, licentia nubendi alii non negetur. 
sciendum est, quod coniugium desponsatione initiatur, commixtione perficitur. Unde inter sponsum et sponsam coniugium est, sed initiatum. Inter copulatos est coniugium ratum. Unde Ambrosius: (C.27 q.2 c.35) IN DESPONSATIONE CONIUGIUM INITIATUR. Cum initiatur coniugium, coniugii nomen asciscitur, non cum puella viri admixtione cognoscitur. (C.27 q.2 d.p.c.35) ¶ Ecce quod in desponsatione coniugium initiatur, non perficitur. (C.27 q.2 c.36) Item Ambrosius in libro de patriarchis. CONIUNCTORUM PERMIXTIO MATRIMONIUM PERFICIT. In omni matrimonio coniunctio intelligitur spiritualis, quam confirmat et perficit coniunctorum conmixtio corporalis. (C.27 q.2 c.37) Item Ieronimus super Abdiam. MATRIMONIUM SPONSALI CONVENTIONE INITIATUR, CONMIXTIONE PERFICITUR. “Quapropter in filiabus vestris fornicabuntur, et sponse vestre adultere erunt”. Notandum, quod in filiabus dicit futuram fornicationem, et in coniugiis adulteria, quae sponsali conventione initiantur, et conmixtione corporum perficiuntur. (C.27 q.2 d.p.c.39) ¶ Iuxta hanc distinctionem intelligenda est auctoritas illa Augustini: “Non dubium est, illam mulierem non pertinere ad matrimonium, cum qua docetur non fuisse conmixtio sexus”. Ad matrimonium perfectum subintelligendum est, tale videlicet, quod habeat in se Christi et ecclesiae sacramentum. Ita et illud Leonis papae intelligendum est. 
probantur. Cuncta ergo, quae de non separando coniugio inducta sunt, de perfecto intelliguntur, quod sponsali coniunctione est initiatum, et offitio corporalis conmixtionis est consummatum. Illa vero, quibus separabile coniugium ostenditur, de initiato intelliguntur, quod nondum offitio sui perfectum est. (§ 2) Potest et aliter distingui. Sponse appellantur coniuges consuetudine scripture spe futurorum, non effectu presentium. Unde Ambrosius, cum dixisset: “Cum initiatur coniugium,” non addidit: tunc res vel effectus, sed: “tunc nomen coniugii asciscitur,” ostendens, tales nomen coniugii habere, non rem vel effectum. Item Augustinus, cum de parentibus Domini loqueretur, ait: “coniuges fuerunt mente, non carne, sicut et parentes”. Ex quo datur intelligi, quod sicut Ioseph pater Domini dictus est non effectu geniture, sed offitio et cura providendi: sic et coniux matris eius appellatus est non coniugii effectu, sed subministratione necessariorum, et individue mentis affectu. Hinc Augustinus ait: “Noli timere accipere Mariam coniugem tuam;” coniugem nominavit, quia futura erat uxor. Hinc et Beda super Leviticum: “Si quis sponsam alterius violaverit, etc.” sponsam uxorem dixit, non quae tunc esset, sed quae futura erat uxor. Hinc et Ieronimus super Mattheum in evangelio: “Cum esset desponsata”. 
DE EODEM. “Egressus itaque Loth locutus est ad generos suos, qui accepturi erant filias suas”. In sequentibus filie Loth virgines fuisse dicuntur. Et ipse ad Sodomitas dixit: “Ecce due filie mee, quae non cognoverunt virum etc.”. Nunc autem dicitur habuisse generos. Sed quidam arbitrantur eas, quae viros habuerunt, in Sodomis perisse, et quae virgines erant, cum patre exisse. Sed Hebraica veritas habet: “Egressus Loth locutus est ad sponsos suos,” quod magis esse videtur ex hoc quod sequitur: qui accepturi erant filias suas. (C.27 q.2 d.p.c.41) Unde datur intelligi, quod scriptura sponsos generos vocat. (C.27 q.2 c.42) Item Iohannes Os aureum in eodem evangelio. MARIA CONIUNX DICITUR MORE SCRIPTURE, CUM SIMPLICITER SPONSA ESSET. “Prius, quam convenirent”. Non dixit, prius, quam in sponsi adduceretur domum. Hunc enim morem servabat antiquitas, ut sponse in sponsorum domibus haberentur. Ut autem generi Loth apud socerum leguntur habitare cum sponsis nondum sibi copulatis lege coniugii, sic et Maria habitabat cum sponso. Et infra: (§ 1) Neque enim expellere eam de domo voluit, sed dimittere. Et infra: (§ 2) “Noli timere accipere Mariam coniugem tuam:” Quo sermone sponsam similiter indicavit, sicut etiam eos, qui adhuc sponsi sunt, generos appellare consuevit scriptura. Quid est autem accipere? domi profecto retinere. Iam enim illam mente dimiserat. Et infra: (§ 3) Sicut enim illam postea conmendat Christus ipsi discipulo, sic etiam nunc angelus copulat sponso, non in fedus solempne coniugii, sed in consortium conmunis habitaculi. 
Coniugem dico propterea, ut diabolo virginitatem eius occultem, ut legis instituta non destruam. In sequentibus demonstrabo, quod nec ista tua coniux secundum consuetudinem coniugii habeatur, nec iste, qui generatur, tuus filius esse credatur. (C.27 q.2 c.45) Item Gregorius in expositione Evangelii, cum esset sero die illa. AD NUPTIAS MARIE IOSEPH NON PERVENIT. Sic quippe discipulum post resurrectionem suam dubitare permisit, nec tamen in dubitatione deservit, sicut ante nativitatem suam habere Mariam sponsum voluit, qui tamen ad eius nuptias non pervenit. Nam ita factus est discipulus dubitans et palpans testis vere resurrectionis, sicut sponsus matris fuerat custos integerrime virginitatis. (C.27 q.2 d.p.c.45) ¶ Ex his omnibus apparet, sponsas coniuges appellari spe futurorum, non re presentium. Quomodo ergo coniuges a prima fide desponsationis appellantur, si ista, quae sponsa asseritur, coniux esse negatur? Sed a prima fide desponsationis coniunx dicitur appellari, non quod in ipsa desponsatione fiat coniunx, sed quia ex fide, quam ex desponsatione sibi invicem debent, postea efficiuntur coniuges, sicut per fidem dicuntur remitti peccata, non quod ante baptisma per fidem remittantur, sed quia fides est causa, quare in baptismate 
quam habendam creatus erat. Sic qui merito sue vite vel scientie in sacerdotem vel in episcopum eligitur, si interim electionem suam cassari meruerit, dicitur amittere sacerdotalem vel episcopalem unctionem, non quam iam acceperat, sed ad quam accipiendam electus erat. Non ergo illa auctoritate sponsa coniux potest probari. (§ 3) Set concedatur, quod sponsa non sit coniux, tamen queritur, utrum liceat ei renunciare priori condicioni? Hoc autem prohibetur auctoritate Anchiritani concilii, in quo statutum ita legitur: (C.27 q.2 c.46) PUELLE DESPONSATE PRIORIBUS REDDENDE SUNT, SI EIS RAPTE FUERINT. Desponsatas puellas et post ab aliis raptas placuit erui, et eis reddi, quibus ante fuerant desponsat. etiam si eis a raptoribus vis illata constiterit. (C.27 q.2 d.p.c.47) ¶ Sed aliud est priori condicioni renunciare, et de nuptiis cum alio agere; aliud est rapi, hoc est illicite constuprari. Unde Ysidorus Ethimologiarum libro V c. 24. ait: (C.27 q.2 c.48) QUID SIT RAPTUS? Raptus est illicitus coitus, a corrumpendo dictus; unde qui rapto potitur stupro fruitur. (C.27 q.2 d.p.c.48) ¶ Hec autem non ab alio rapta, sed alii desponsata monstratur. Raptam vero talem dici prohibet Gelasius papa, ita dicens: (C.27 q.2 c.49) IBI RAPTUS ADMITTITUR, UBI PUELLA ABDUCITUR, DE CUIUS ANTE NUPTIIS NICHIL ACTUM PROBATUR. Lex illa preteritorum principum ibi raptum dixit esse conmissum, ubi puella, de cuius ante nuptiis nichil actum 
(C.27 q.2 d.p.c.49) ¶ Quod autem in fine capituli subiungitur: “etiam si eis a raptoribus vis illata constiterit,” ideo additum est, quia raptarum alie se rapiendas exponunt, alie violenter abducuntur. Quolibet ergo modo rapiantur, prioribus reddende sunt. Hec autem, ut supra dictum est, non inter raptas, sed inter alias desponsatas connumeratur, et ideo non est huic auferenda, et priori reddenda. (§ 1) Secuntur alie auctoritates, quibus ista prohibetur nubere secundo, et iubetur redire ad priora vota. Ait enim Siricius papa Himerio, episcopo Terraconensi: (C.27 q.2 c.50) PUELLAM ALTERI DESPONSATAM ALTER ACCIPERE NON VALEAT. De coniugali violatione requisisti, si puellam alteri desponsatam alter in matrimonium possit accipere. Tale igitur conubium anathematizamus, et modis omnibus ne fiat prohibemus, quia illa benedictio, quam nupture sacerdos inponit, apud fideles cuiusdam sacrilegii instar est, si ulla transgressione violetur. (C.27 q.2 d.p.c.50) ¶ Set auctoritate hac Siricii illa prohibetur ad secunda vota transire, quae in propria domo est ducta, et cum sponso suo est velata et benedicta. Talium discessione violatur benedictio, quam nupture sacerdos inponit. Verum hanc necdum sponsus in suam duxerat, nec cum ea benedictionem acceperat. Nec ergo hac auctoritate huius copula prohibetur. (§ 1) Item illud 
(CAUSA 28) (C.28) ¶ Quidam infidelis in coniugio positus ad fidem conversus est, uxor vero odio Christiane fidei ab eo discessit. Ille quamdam fidelem in uxorem accepit, qua mortua clericus efficitur. Tandem vite et scientie merito in episcopum eligitur. Hic PRIMUM queritur, an coniugium sit inter infideles? SECUNDO, an liceat huic aliam ducere priore vivente? TERCIO, an sit reputandus bigamus qui ante baptismum habuit unam, et post baptismum alteram? (QUAESTIO 1) (C.28 q.1 d.a.c.1) ¶ Quod inter infideles coniugium non sit, multis auctoritatibus probatur. Ait enim Paulus: “Omne, quod non est ex fide, peccatum est”. Coniunctio autem infidelium non est ex fide, et ideo peccatum est. Non est ergo coniugium, quia nullum coniugium peccatum est. Item Augustinus: “Non est vera pudicitia hominis infidelis cum coniuge sua”. Ubi autem vera pudicitia esse non potest, ibi nec verum coniugium est. Item Ambrosius: “Iussit Hesdras dimitti uxores alienigenas, per quas ibant ad Deos alienos. Non est enim putandum matrimonium, quod extra Dei decretum est factum. Sed cum cognoscitur, est emendandum”. Item Augustinus: “Non est ratum coniugium, quod sine Deo est. His omnibus auctoritatibus probatur, coniugium non esse inter infideles”. (§ 1) Econtra inveniuntur alie auctoritates, quibus probatur coniugium esse inter infideles. Quarum prima est illud evangelii, quod Christus ait: “Erunt quinque in una domo, duo in tres, et tres in duos dividentur,” Deinde, cum personas illas enumeraret, uxorem in virum esse dividendam dixit et e converso. Item: “Qui non odit patrem, aut matrem, aut sororem aut 
enim vir infidelis per mulierem fidelem, et sanctificata est mulier infidelis per virum fidelem”. Item ad Titum: “Hortare adolescentulas, ut diligant viros suos”. Hoc tam de fidelibus quam de infidelibus intelligendum est. Infidelibus namque viris fideles mulieres propensius propter Deum debent obsequi, ut sic viros suos Christo lucrari valeant. Sicut in passione beati Clementis de Theodora et Sisinnio legitur mirabiliter contigisse. (C.28 q.1 c.1) Item Innocentius papa Rufo et Eusebio, episcopis Macedonibus. BIGAMI PROBANTUR QUI ANTE BAPTISMUM HABUERUNT UNAM, ET POST BAPTISMUM ALTERAM. Numquid non erunt admittendi in hereditatis consortium, qui ex ea suscepti sunt, quae ante baptismum fuerit uxor? erunt quae appellandi naturales, quia non est matrimonium legitimum (ut vobis videtur) nisi illud, quod post baptismum assumitur? Ipse Dominus, cum interrogaretur a Iudeis, si liceret dimittere uxorem, atque exponeret fieri non debere, addidit: “Quod Deus coniunxit homo non separet”. Ac ne de his putetur esse locutus qui post baptismum uxores sortiuntur, hoc et a Iudeis interrogatum, et Iudeis esse responsum meminerint. Quero, et sollicitus quero, si una et eadem sit uxor eius, qui ante catecuminus postea fidelis fit, filios quae ex ea, cum esset catecuminus, susceperit, et postea alios filios, cum fidelis, utrum sint fratres appellandi, an non habeant 
(C.28 q.1 c.3) Idem. FIDELIS INFIDELEM DISCEDENTEM SEQUI NON COGITUR. Simili modo, si unus ex coniugatis baptizatus est, et alter gentilis, et sequi non vult, sicut dicit Apostolus, infidelis si discedit, discedat. (C.28 q.1 c.4) Item Augustinus de fide et operibus. SINE CULPA RELINQUITUR UXOR, QUAE CUM FIDELI HABITARE NOLUERIT. Uxor legitima societate coniuncta sine ulla culpa relinquitur, si cum viro Christiano permanere noluerit. Non adtenditur, eo modo eam rectissime dimitti, si viro suo dicat: Non ero uxor tua, nisi michi vel de latrocinio divitias congreges, aut nisi solita lenocinia, quibus nostram domum transigebas, etiam Christianus exerceas, aut si quid aliud vel facinorosum aut flagitiosum in viro noverat, quo delectata vel libidinem explebat, vel facilem victum habebat vel etiam incedebat ornatior. Tunc enim ille, cui uxor hec dixit, si veraciter egerit penitenciam ab operibus mortuis, quando ad baptismum accessit, habet quae in fundamento fidem, quae per dilectionem operatur, proculdubio plus tenebitur amore divine gratie, quam carnis luxuria, et membrum, quod eum scandalizat, fortiter amputabit. (C.28 q.1 c.7) Item Ambrosius ad Hylarium. AMORE CUIUSLIBET NON EST A FIDE RECEDENDUM. “Si infidelis” (dicit Apostolus) “discedit, discedat; non est servituti subiectus frater aut soror in huiusmodi,” id est: si infidelis noluerit esse cum coniuge fideli, hic agnoscat fidelis suam libertatem, ne ita se subiectum putet servituti, ut ipsam dimittat fidem, ne coniugem amittat infidelem. Hoc et de filiis atque parentibus, hoc et 
QUOD INFIDELES SUNT CONIUGES, ET QUOD FIDELI LICET DIMITTERE INFIDELEM. Iam nunc illud videamus, quod ait Apostolus: “Ceteris autem ego dico, non Dominus, ad inparia scilicet, ubi non ambo Christiani fuerant, coniugia locuturus. Quod michi visum est eum monendo dixisse. Quia enim coniux fidelis relinquere coniugem licite potest infidelem, ideo hoc fieri non Dominus, sed Apostolus prohibet. Quod enim Dominus prohibet fieri omnino non licet. Monet ergo Apostolus, quod possit esse multorum occasio lucrandorum, ut fideles coniuges in relinquendis infidelibus permissa licentia non utantur. Tibi autem videtur, infideles quoque dimitti a fidelibus non licere, quia hoc vetat Apostolus, cum ego dicam licere, quia hoc non vetat Dominus; non tamen expedire, quia hoc ne fiat monet Apostolus, qui reddit etiam rationem, cur fieri non expediat, quamvis liceat. ‘Quid enim scis’ (inquit) ‘mulier, si virum salvum facies? aut unde scis vir, si uxorem salvam facies?’ cum etiam superius dixisset: ‘Sanctificatus est vir infidelis in muliere fideli, et mulier infidelis sanctificata est in fratre’ (hoc est in Christiano)”. Alioquin filii vestri, inmundi essent: nunc autem sancti sunt”. Sic ad lucrandos coniuges et filios Christo etiam exemplis, quae iam provenerant, videtur hortatus. Cur ergo non expediat etiam infideles coniuges dimitti a fidelibus, causa evidenter expressa est. Non enim propter vinculum cum talibus coniugale servandum, sed ut querantur in Christo, 
non edit? Quis pascit gregem, et de lacte gregis non comedit?” Et paulo post: “Si alii,” inquit, potestatis vestre iure participant, nonne magis nos? sed non sumus usi hac potestate, sed omnia tolleramus, ne quod inpedimentum demus evangelio Christi. (C.28 q.1 c.9) Item. AB INFIDELIBUS CONIUGIBUS LICET ALICUI RECEDERE, SED NON EXPEDIT. Sic enim neque recedere ab uxoribus infidelibus vel maritis fideles viri vel femine non prohibentur a Domino. ut neque iubeantur. Nam si dimittere tales coniuges iuberentur, nullus locus esset consilio monentis Apostoli, ne hoc fieret. Nullo modo enim quod Dominus iubet servus Domini prohibet. Item: Cum ergo cepisset gentibus evangelium predicari, iunctos gentiles gentilibus conperit coniugibus. Ex quibus si non ambo crederent, sed unus aut una et infidelis cum fideli consentiret habitare, nec prohiberi a Domino debuit fidelis infidelem dimittere, nec iuberi: ideo scilicet non prohiberi, quia iusticia permittit a fornicante discedere, et infidelis hominis fornicatio est maior in corde, nec vera eius pudicitia cum coniuge quidem dici potest, quia omne, quod non est ex fide, peccatum est, quamvis veram fidelis habeat pudicitiam etiam cum infideli coniuge, quae non habet veram. Ideo autem nec iuberi debuerunt fideles ab infidelibus separari, quia non contra iussionem Domini gentiles fuerunt ambo coniuncti. (§ 1) Quoniam ergo ab infideli fidelem discedere non prohibet, nec iubet Dominus: ideo, ut non discedat, Apostolus dicit, non Dominus, habens utique Spiritum sanctum, in quo dare posset utile et fidele consilium. Unde cum dixisset de muliere, cuius vir mortuus fuerit: “Beatior autem erit, si sic permanserit, secundum consilium meum,” ne quis hoc 
Domini non habeo; consilium autem do,” non ut hoc consilium alienum existimemus a Domino, cum continuo sequatur, et dicat: “tamquam misericordiam consecutus a Domino, ut fidelis essem”. Secundum Deum ergo dat consilium fidele in eodem spiritu, de quo ait: “Puto autem, quod et ego spiritum Dei habeam”. (§ 2) Verumtamen aliud est Domini iubentis inperium aliud servi secundum misericordiam karitatis, quae illi a Domino est inspirata atque donata, fidele consilium. Aliud enim ibi facere non licet, hic autem licet, ita sane, ut licitum ipsum partim quidem expediat, partim vero non expediat. Expedit tunc, quando non solum propter iusticiam, quae coram Deo est permittitur, sed etiam hominibus nullum ex hoc inpedimentum salutis infertur; velut cum dat consilium non nubendi Apostolus virginibus (unde preceptum Domini se non habere testatur), licet aliud facere, id est nubere, et minus continentie bonum tenere in nuptiis, ipsum quae licitum etiam expedit, quoniam in vetita et illicita ruituram carnis infirmitatem sic excepit honestate nubendi, ut neminem inpediat ad salutem, quamvis magis expediret magis quae honestum esset, si virgo consilium, quo preceptum eam non conpellit, arriperet. Tunc autem non expedit id, quod licitum est, quando permittitur quidem, sed usus ipsius potestatis aliis affert inpedimentum salutis, sicut est (unde iamdiu loquimur) discessio coniugis fidelis ab infideli, quam non prohibet 
Dominus; sed utrumque non expedit propter infirmitatem hominum, et ideo id, quod non expedit, Apostolus prohibet, Domino dante sibi liberum prohibendi locum, quia neque id, quod monet Apostolus, prohibet Dominus, neque id, quod prohibet Apostolus, iubet Dominus. Quod nisi ita esset, neque contra prohibitionem Domini Apostolus aliquid moneret, neque contra iussionem eius aliquid prohiberet. (§ 4) Proinde in his duabus causis, una de nubendo vel non nubendo, altera de infideli coniuge dimittenda vel non dimittenda, aliquid simile est in verbis Apostoli, aliquid dissimile. Simile quidem est illud, quod et ibi dicit: “Preceptum Domini non habeo, consilium autem do,” et hic dicit: “Ego dico, non Dominus”. Quale est enim: “preceptum Domini non habeo,” tale est: “non dicit Dominus,” et quale est: “consilium do,” tale est: “ego dico”. Illud autem dissimile est, quia de nubendo vel non nubendo dici potest, hoc bene fieri potest, illud autem melius, quoniam utrumque expedit unum minus, aliud magis: at vero de coniuge infideli dimittendo vel non dimittendo, quoniam unum horum non expedit, aliud expedit, dici non oportet, qui dimittit bene facit, et qui non dimittit melius facit: sed dici oportet, non dimittat, quia scilicet non expedit. Sic ergo possumus dicere, melius esse infidelem coniugem non dimittere, quamvis liceat et dimittere, quemadmodum recte dicimus melius esse quod licet et expedit, quam id, quod licet et non expedit. (§ 5) His de causis factum est, ut exponens Domini sermonem, quem prolixum in monte habuit, ubi ventum est ad questionem de coniugibus dimittendis vel non dimittendis, adhibuerim ab Apostolo, non preceptum Domini, ubi ait: “Ceteris autem ego dico, non Dominus,” monens eos, qui habent coniuges infideles, ut consentientes habitare se cum non dimitterent. Quod 
itaque ista similia, quia etiam illa, quae iubet Dominus, non est indignum vel contrarium, si eadem monet Apostolus. Monemus enim quos karos habemus, ut faciant Domini precepta vel iussa. Cum vero dicit: “Ego dico, non Dominus,” satis ostendit, Dominum non prohibere quod ipse prohibebat. Prohibuisset autem Dominus, si esset illicitum. Ergo secundum ea, quae supra diximus multum quae versavimus, licitum erat per iusticiam; sed etiam licitum non erat faciendum propter liberam benivolentiam. (§ 6) Tu autem, cui placet ita non licere quod non vetat Dominus, sed Apostolus, quemadmodum non licet quod vetat Dominus, cum exponere voluisses, quid sibi velit quod ait: “Ego dico, non Dominus,” cum alloqueretur fideles, quibus essent coniuges infideles, dixisti, quia Dominus iussit, ne coniugia sibimet diverse religionis copularentur, et ipsum adhibuisti testimonium Domini dicentis: “Non accipies uxorem filio tuo de filiabus alienigenarum, ne traducat eum post Deos suos, ut pereat anima eius”. Addidisti etiam verba Apostoli, ubi ait: “Mulier alligata est, quamdiu vir eius vivit; quod si mortuus fuerit vir eius, liberata est; cui vult nubat: tantum in Domino”. Quod ita exposuisti, ut adiungeres: id est Christiano. Deinde secutus es, et addidisti: Hoc est ergo Domini preceptum tam in veteri testamento quam in novo, et hoc iubet Dominus, hoc docet Apostolus, ut non nisi eiusdem religionis et fidei maneant copulata coniugia: 
fidelem cum infideli coniuge permanere non licet nonne etiam Dominus, sicut Apostolus iubet? Nisi forte loco isto vacat illud quod tam fideliter Apostolus ait: “An vultis experimentum accipere eius, qui in me loquitur Christus?” Et utique Dominus est Christus. (§ 7) Intelligis ne quid dicam? An in hoc explanando aliquanto diligentius inmorabor? Attende, ut rem ipsam explanandam tamquam in conspectu declarandam planiore sermone ponamus. Ecce, coniuges duo unius infidelitatis ita fuerunt, quando iuncti sunt. Nulla de his questio est, quae pertineat ad illam Domini iussionem, doctrinam quae apostolicam, et preceptum testamenti veteris et novi, quo prohibetur fidelis cum infideli copulare coniugium. Iam sunt coniuges, et ambo adhuc sunt infideles; adhuc tales sunt, quales fuerunt ante, quam coniungerentur, quales quae coniuncti sunt. Venit quae evangelii predicator, credidit eorum aut unus, aut una; sed ita, ut infidelis cum fideli habitare consentiat. Iubet fideli Dominus, ut infidelem dimittat, an non iubet? Si dixeris, iubet, reclamat Apostolus: “Ego dico, non Dominus”. Si dixeris, non iubet, causam requiro. Neque illam michi responsurus es, quam tuis litteris indidisti, quia Dominus videlicet prohibet fideles infidelibus iungi. Hic enim nullo modo est ista causa; de iam iunctis loquimur, non de coniungendis. Si ergo tuam causam non invenisti, cur non vetet Dominus quod prohibet Apostolus: (cernis iam, ut estimo non esse ipsam, quam esse putaveras). (C.28 q.1 d.p.c.14) ¶ Ex his itaque evidenter colligitur, coniugium esse inter infideles. Illud vero Apostoli: “Quicquid non est ex fide, peccatum est,” non ita intelligendum est, ut quicquid ab infidelibus fit peccatum esse credatur, sed omne, quod contra conscientiam fit, edificat ad gehennam. Unde Ambrosius: “Peccatum est, 
valet bonum esse quod fit absque Deo. Ubi enim agnitio eterne et inconmutabilis veritatis, falsa virtus est etiam in optimis moribus”. (§ 2) Item cum dicitur: “non est vera pudicitia hominis infidelis cum coniuge sua,” negatur pudicitia esse vera quantum ad effectum, ad premium videlicet eterne salutis. Sicut enim apud hereticos sacramenta negantur esse vera, non quantum ad formam, sed quantum ad virtutem, sic et virtutes negantur apud infideles esse vere, non quin vere sint in eis, iuxta illud Ieronimi: “Virtutibus Romani promeruerunt inperium,” sed quia effectu carent eterne salutis. (§ 3) Item illud Ambrosii: “Non est inputandum matrimonium, quod extra Dei decretum factum est; sed cum cognoscitur, est emendandum,” non ostendit coniugium non esse inter infideles. Nullo enim Domini precepto gentiles prohibentur coniungi gentilibus. Nec ergo eorum coniugium extra i. e. contra Dei decretum fit. Illa itaque auctoritate iubentur separari ab invicem qui contra Dei vel ecclesiae decretum copulati sunt, utpote infideles cum fidelibus, consanguinei cum consanguineis, vel affines cum affinibus. Hii omnes, si sibi invicem copulati fuerint, separandi sunt. (C.28 q.1 d.p.c.17) Item illud Augustini: “Non est ratum coniugium, quod sine Deo est,” non negat coniugium esse inter infideles. Coniugium enim aliud est 
(QUAESTIO 2) (C.28 q.2 d.a.c.1) ¶ Quod vero uxore vivente alteram ducere non possit, testatur scriptura, dicens: “Alioquin si disceditis ab invicem, et volentes cohabitare dimittitis, et aliis vos copulaveritis adulteri eritis, et filii vestri, qui postea nascentur, erunt inmundi, id est spurii”. (C.28 q.2 c.1) Item ex concilio Meldensi. NON POTEST ALIQUIS POST BAPTISMUM ALTERAM DUCERE VIVENTE EA, QUAE ANTE BAPTISMUM SIBI FUERIT VIRGO COPULATA. Si quis habuerit uxorem virginem ante baptismum, vivente illa post baptismum alteram habere non potest. Crimina enim in baptismo solvuntur, non coniugia. (C.28 q.2 c.2) Gregorius autem contra testatur, dicens: LICET FIDELI UXOREM ALIAM DUCERE, QUAM CHRISTIANE FIDEI ODIO INFIDELIS DIMITTIT. “Si infidelis discedit odio Christiane fidei, discedat. Non est enim frater aut soror subiectus servituti in huiusmodi”. Non est enim peccatum dimisso propter Deum, si alii se copulaverit. Contumelia quippe creatoris solvit ius matrimonii circa eum, qui relinquitur. Infidelis autem discedens et in Deum peccat, et in matrimonium, nec est ei fides servanda coniugii, qui propterea discessit, ne audiret Christum esse Deum Christianorum coniugiorum. (C.28 q.2 d.p.c.2) ¶ Hic distinguendum est, aliud esse dimittere volentem cohabitare, atque aliud discedentem non sequi. Volentem enim cohabitare licet quidem dimittere, sed non ea vivente aliam superducere; discedentem vero sequi non oportet, et ea vivente aliam ducere licet. Verum hoc non nisi de his intelligendum est, qui in infidelitate sibi copulati sunt. Ceterum si ad fidem 
(QUAESTIO 3) (C.28 q.3 d.a.c.1) ¶ Utrum vero bigamus sit reputandus qui ante baptismum habuerit unam, et post baptismum alteram, auctoritate Ieronimi patet. Ait enim super epistolam Pauli ad Timotheum: (C.28 q.3 c.1) NON EST BIGAMUS QUI ANTE BAPTISMUM HABUERIT UNAM, ET POST BAPTISMUM ALTERAM. Oportet episcopum esse unius uxoris virum. Verum hoc post baptismum. Ceterum, si ante baptismum habuerit unam, et post baptismum habuerit alteram, non est reputandus bigamus, cui prorsus innovato per baptismum omnia vetera sunt dimissa. Augustinus vero contra testatur, et Innocentius. (C.28 q.3 c.2) Ait enim Augustinus super epistolam Pauli ad Titum: NON DEBET FIERI EPISCOPUS QUI ANTE BAPTISMUM HABUERIT UNAM, ET POST BAPTISMUM ALTERAM. Acutius vero intelligunt, qui nec eum ordinandum censuerunt, qui ante baptismum habuerit unam, et post baptismum alteram. In baptismate enim crimina abolentur, non federatio coniugii dissolvitur. Sicut illa, quae catecumina vitiata est, inter Dei virgines consecrari non potest, sic et qui ante baptismum habuit unam, et post baptismum alteram, non nisi bigamus reputandus 
(CAUSA 29) (C.29) ¶ Cuidam nobili mulieri nunciatum est, quod a filio cuiusdam nobilis petebatur in coniugem; prebuit illa assensum. Alius vero quidam ignobilis atque servilis condicionis nomine illius se ipsum obtulit, atque eam in coniugem accepit. Ille, qui sibi prius placuerat, tandem venit, eam quae sibi in coniugem petit. Illa se delusam conqueritur, et ad prioris copulam aspirat. Hic PRIMUM queritur, an sit coniugium inter eos? SECUNDO, si prius putabat, hunc esse liberum, et postea deprehendit, illum esse servum, an liceat ei statim ab illo discedere? (QUAESTIO 1) (C.29 q.1 d.a.c.1) ¶ Quod autem coniugium sit inter eos, probatur hoc modo. Coniugium sive matrimonium est viri et mulieris coniunctio, individuam vite consuetudinem retinens. Item consensus utriusque matrimonium facit. Quia ergo isti coniuncti sunt, ut individuam vite consuetudinem conservarent, quia uterque consensit in alterum, coniuges sunt appellandi. (§ His ita respondetur: Consensus est duorum vel plurium sensus in idem. Qui autem errat non sentit, non ergo consentit, id est simul cum aliis sentit. Hec autem erravit; non ergo consensit: non itaque coniux est appellanda, quia non fuit ibi consensus utriusque, sine quo nullum matrimonium esse potest. Sicut enim qui ordinatur ab eo, quem putat esse episcopum, et adhuc est laicus, errat, nec vocatur ordinatus, immo adhuc ab episcopo est ordinandus: sic ista errans nulli est copulata coniugio, immo adhuc est copulanda. (§ 2) Ad hec, non omnis error consensum evacuat; qui enim accipit in uxorem, quam putat virginem, vel qui accipit meretricem, quam putat esse castam, uterque errat, quia ille corruptam existimat esse virginem, et iste meretricem reputat castam. 
consensum non admittit. Si quis enim pacisceretur, se venditurum agrum Marcello, et postea veniret Paulus dicens se esse Marcellum, et emeret agrum ab illo, numquid cum Paulo convenit iste de precio, aut dicendus est agrum sibi vendidisse? Item si quis promitteret, se venditurum michi aurum, et pro auro offerret michi auricalcum, et ita me deciperet, numquid dicerer consensisse in auricalcum? Numquam volui emere auricalcum, nec ergo aliquando in illud consensi, quia consensus non nisi voluntatis est. Sicut ergo hic error materie excludit consensum, sic et in coniugio error persone. Non enim consensit in hunc, sed in eum, quem hunc putabat esse. (§ 3) Sed obicitur: Iacob non consenserat in Liam, sed in Rachel septem quidem annis pro Rachel servierat. Cum ergo eo ignorante Lia esset sibi subposita, non fuit coniugium inter eos, si error persone consensum excludit, quia, ut dictum est, non in eam consenserat, sed in Rachel. His ita respondetur: Consensus est alius precedens, alius subsequens. Precedit consensus, quando ante carnalem copulam in individuam vite consuetudinem uterque consentit; subsequitur, quando post concubinalem sive fornicarium coitum consentiunt in idem. Iacob ergo et Liam non fecit coniuges precedens consensus, sed subsequens; nec tamen ex primo concubitu fornicarii iudicantur, cum ille maritali affectu eam cognoverit, et illa uxorio affectu sibi debitum 
ille preberet assensum, in cuius fidei sentenciam diceretur consensisse non in hereticorum sectam, sed in integritatem catholice fidei, quam ille hereticus se mentiebatur habere. Quia ergo hec persona decepta errore non in hunc, sed in eum, quem iste se mentiebatur esse, consensit, patet, quod eius coniux non fuerit. (§ 5) Error fortune et qualitatis non excludit consensum, veluti si quis consentiret in prelaturam alicuius ecclesiae, quam putaret esse divitem, et illa esset minus copiosa, quamvis hic deciperetur errore fortune, non tamen posset renunciare prelature accepte. Similiter, quae nubit pauperi, putans illum esse divitem, non potest renunciare priori condicioni, quamvis erraverit. Error qualitatis similiter non excludit consensum; utpote si quis emerit agrum vel vineam, quam putaret esse uberrimam, quamvis iste erraret qualitate rerum, rem minus fertilem emendo, non potest tamen venditionem rescindere. Similiter, qui ducit meretricem in uxorem vel corruptam, quam putat esse castam vel virginem, non potest eam dimittere. (QUAESTIO 2) (C.29 q.2 d.a.c.1) ¶ Secunda questio de condicione proposita est, an liceat mulieri dimittere eum, quem putabat liberum, si postea invenerit illum servum? Quod vero mulieri non liceat a servo discedere, multis rationibus videtur posse probari. In Christo enim Iesu nec Iudeus, nec Grecus, nec servus, neque liber: ergo nec in coniugio Christianorum. Eadem enim lege in fide Christi uterque regitur. Indifferenter enim ab Apostolo dicitur omnibus: “Qui vult nubere nubat in Domino”. Et item: “Mulier nubat cui vult; tantum in Domino”. Non 
non potest, sic nec servus semel coniugio copulatus ulterius dimitti poterit. (C.29 q.2 d.p.c.3) ¶ His ita respondetur: Non negatur, ingenuam posse nubere servo, sed dicitur, quod si nescitur esse servilis condicionis, libere potest dimitti, cum servitus eius fuerit deprehensa. Illud autem Apostoli et Iulii papae intelligendum est de his, quorum condicio utrique nota est. Huius autem condicio mulieri incognita erat; non ergo premissis auctoritatibus cogitur manere cum eo, sed liberum illi esse ostenditur vel manere, vel discedere. Unde in concilio apud Vermeriam, cui interfuit Rex Pipinus, statutum est c. 6: (C.29 q.2 c.4) DE EO, QUI ANCILLAM DUCIT IN UXOREM, QUAM PUTAT LIBERAM ESSE. Si quis ingenuus homo ancillam uxorem alterius acceperit, et existimat, quod ingenua sit, si ipsa femina fuerit postea in servitute detecta, si eam a servitute redimere potest, faciat; si non potest, si voluerit, aliam accipiat. Si autem ancillam eam scierat et collaudaverat, post ut legitimam habeat. Similiter et mulier ingenua de servo alterius facere debet. (C.29 q.2 c.5) Item ex eodem c. 8. NON LICET MULIERI DIMITTERE QUEM SCIENS SERVUM ACCEPIT IN VIRUM. 
(CAUSA 30) (C.30) ¶ Populorum frequentia quidam inpeditus suum filium de baptismate suscepit, dum crederet se alienum suscipere. Uxor eius, dum callide vellet suscipere proprium, suscepit alienum, quem vir adoptavit sibi in filium. Ex uxore sibi filia nascitur, quam filio suo adoptivo, spirituali uxoris, dum uterque esset in cunabulis, tradidit. Post triennium uxor moritur, et conpater eius relictam conpatris uxoris sue vir clam sibi despondit. Aliquantulum temporis effluxit et alius publice duxit eam in uxorem. Queritur, an uxori sue debitum reddere valeat qui proprium filium de sacro baptismate suscepit? SECUNDO, an sponsalia contrahantur inter infantes? TERTIO, an spirituales vel adoptivi filii naturalibus copulari valeant? QUARTO, an uxorem conpatris uxoris sue alicui ducere liceat? QUINTO, an clandestina desponsatio manifeste preiudicet? (QUAESTIO 1) (C.30 q.1 d.a.c.1) ¶ Quod autem proprium filium in spiritualem sibi transferens sue uxori debitum reddere non valeat, ratione et auctoritate probatur. Nulla enim auctoritate permittitur, ut quis conmatri sue carnaliter copuletur. Hic autem uxorem suam sibi conmatrem effecit: non erga illi ulterius carnaliter copulari poterit. Hinc Deusdedit sanctae Romane ecclesiae episcopus scribit Gordiano, Hispaniensis ecclesiae coepiscopo et fratri karissimo: (C.30 q.1 c.1) SEPARENTUR VIRI AB UXORIBUS, QUAE ALIQUO CASU NATOS SUOS CORAM EPISCOPIS TENENT. Pervenit ad nos diaconus sanctitatis vestre epistolam deferens, quod quidam viri et mulieres, preterito sabbato 
pascali die, pro magno populorum incursu nescientes proprios filios suscepissent ex lavacro sancto. Cupis ergo scire, <si> pro tali ratione accidenti debeant viri ac mulieres ad proprium usum redire, an non. Nos vero hac re mesti inquisivimus priorum dicta. Invenimus in archivis apostolice sedis, iam talia contigisse in ecclesiis Isaurie et Ephesiorum, simul quae Iherosolimorum, aliarum quae ecclesiarum. Episcopis etiam earum civitatum ab hac apostolica sede volentibus scire, utrum viri ac mulieres redirent ad proprium torum, beate memorie sancti patres Iulius, Innocentius, et Celestinus cum episcoporum plurimorum et sacerdotum consensu in apostolorum principis ecclesia prohibentes talia prescripserunt et confirmaverunt, ut nullo modo se in coniugio reciperent mulieres ac viri, quicumque aliqua ratione susceperunt natos, sed separarent se, ne suadente diabolo tale vicium inolescat. Scitis quia quomodo sunt septem dona Spiritus sancti, ita sunt septem dona baptismi a primo ergo pabulo sacrati salis et ingressu ecclesiae usque ad confirmationem per crisma. Hoc est a primo usque ad septimum nullus Christianus suam conmatrem in coniugium suscipere debet. Et qui presumpserit tamdiu anathematis vinculo religetur, donec penitenciam digne egerit. (C.30 q.1 c.2) Item ex concilio apud Vermeriam capitulo iiii. 
(C.30 q.1 c.3) NON SEPARETUR A VIRO QUAE FILIASTRUM SUUM DE SACRO FONTE LEVAVIT. Nosse desideras, utrum mulier, quae viri filium ex alia femina genitum de sacro fonte levaverit, postmodum possit cum eodem viro copulari. Quos ideo coniungi posse decernimus, quia secundum canones sacros, nisi amborum consensu, nullius religionis obtentu debet coniux obmittere coniugem. Pertinet ad ingens uxoris exitium, quae habens odio virum, vel infirmitatem eius non considerans, quasi causa pietatis operatur inpietatem, maxime cum Apostolus precipiat: “Nolite,” inquiens, “fraudare invicem, nisi ex consensu ad tempus, ut vacetis orationi; et iterum revertimini in id ipsum, ne temptet vos sathanas propter incontinentiam vestram”. Ergo si non ex consensu utriusque coniugis factum esse probatur, non fraudentur invicem, sed revertantur in id ipsum, presertim cum dicat Apostolus: “Uxor sui corporis potestatem non habet, sed vir; sicut vir potestatem sui corporis non habet, sed mulier”. (C.30 q.1 c.4) Item ex concilio Cabillonensi: capitulo iiii. NON SEPARETUR A VIRO, SED PENITENCIAM AGAT QUAE FILIUM SUUM CORAM EPISCOPO FRAUDULENTER TENUIT. Dictum est nobis, quasdam feminas desidiose, quasdam vero fraudulenter, ut a viris suis separentur, proprios filios coram episcopis ad confirmandum tenuisse. Unde nos dignum duximus, ut si qua mulier filium suum desidia aut fraude aliqua coram episcopo tenuerit ad confirmandum, propter fallaciam suam aut propter fraudem quamdiu vivat penitenciam agat. A viro tamen suo non separetur. (C.30 q.1 c.5) Item ex concilio Magontiensi capitulo x 
SEPARENTUR ET GRAVI PENA PLECTANTUR QUI FILIOLAM SUAM VEL SPIRITUALEM MATREM DUCUNT UXOREM. De eo, quod interrogastis, si aliquis filiolam suam duxit uxorem, et de eo, qui concubuit cum conmatre spirituali, et de eo, qui filium suum baptizavit et cuius uxor eum de fonte suscepit, hac causa, ut discidium fieret coniugii, si postea in tali copulatione possint permanere: de talibus sic respondendum est. Si filiolam aut conmatrem suam aliquis in coniugio duxerit, separandos esse iudicamus, et gravi penitencia plectendos. Si autem coniuges legitimi, unus aut ambo, ex industria fecerint, ut filium suum de fonte susciperent, si innupti manere voluerint, bonum est; sin autem, gravis penitencia insidiatori iniungatur, et simul maneant, et, si prevaricator coniugii supervixerit, acerrima penitencia multetur et sine spe coniugii maneat. (C.30 q.1 c.6) Item Nykolaus papa Rodulfo, Bituricensi episcopo. NON SEPARENTUR AB UXORIBUS QUI FILIASTROS SUOS CORAM EPISCOPO TENENT. De his, qui filiastros suos ad confirmationem coram episcopis tenent, id est qui filios uxoris sue de viro priori, dum crismantur ab episcopis, super se sustinent, si inscientia, sicut asseris, fiat, licet sit peccatum, tamen non usque ad separationem coniugii puniendus est; lugeant 
NON SEPARETUR AB UXORE QUI CAUSA NECESSITATIS FILIUM SUUM BAPTIZAVIT. Ad limina beati Petri apostolorum principis hic presens homo, nomine Stephanus, orationis causa veniens, nostro presulatui suggerendo innotuit, quod filium suum in extremo vite positum, necdum baptismatis unda lotum, absentia scilicet sacerdotum, nimia cogente baptizavit eum quae ipse propriis manibus retinendo suscepit, atque pro huius rei negocio noticie tue patefacto reverentia tua, quasi rectitudinis zelo flagrans, prefatum hominem a sua coniuge iudicavit esse separandum. Quod fieri nullatenus debet, dicente scriptura, a Domino iunctam esse viro uxorem, et: “Quod Deus coniunxit homo non separet”. Unde et Dominus in evangelio non dimittere posse uxorem suam, nisi causa fornicationis, apertissime iubet. Et nos, tante auctoritatis precipua freti iussione, dicimus dimittendum esse, et inculpabile iudicandum quod necessitas intulit. Nam hoc baptizandi opus laicis fidelibus iuxta canonicam auctoritatem, si necesse fuerit facere, libere conceditur. Unde si supradictus genitor filium suum corpore morientem aspiciens, ne animam perpetua morte pereuntem dimitteret, sacri unda baptismatis lavit, ut eum de potestate auctoris mortis et tenebrarum eriperet, et in regnum Christi iam regnaturum sine dubitatione transmitteret, bene fecisse laudatur; et idcirco sue uxori sibi iam olim legitime sociate inpune, quamdiu vixerit, iudicamus manere coniunctum, nec ob hoc contra prefatas auctoritates divinas aliquatinus separari debere. (C.30 q.1 d.p.c.10) ¶ His itaque auctoritatibus apparet, quod sive proprium, sive tantummodo viri filium mulier de sacro fonte susceperit, non ideo a viro suo est separanda. Quod et de viro similiter oportet intellegi. 
sponsalia non posse contrahi inter pueros, quorum etatis infirmitas consensum non admittit. Testatur hoc idem Nykolaus papa dicens: (C.30 q.2 c.1) ANTE TEMPUS CONSENTIENDI CONIUGIUM CONTRAHI NON POTEST. Ubi non est consensus utriusque, non est coniugium. Ergo qui pueris dant puellas in cunabulis, et e converso, nichil faciunt, nisi uterque puerorum post, quam venerit ad tempus discretionis, consentiat, etiamsi pater et mater hoc fecerint et voluerint. (QUAESTIO 3) (C.30 q.3 d.a.c.1) ¶ Quod autem spirituales vel adoptivi filii naturalibus copulari non possunt, Nykolaus papa respondens ad consulta Bulgarorum testatur, ita dicens: (C.30 q.3 c.1) QUI DE SACRO FONTE SUSCIPITUR FILIUS EIUS EST, A QUO SUSCIPITUR. Ita diligere debet homo eum, qui se suscepit de sacro fonte, sicut patrem. Item: (§ 1) Est inter fratres et filios spirituales gratuita et sancta conmunio, quae dicenda non est consanguinitas, sed habenda spiritualis proximitas. Unde inter eos arbitror non posse fieri quodlibet legale coniugium, quod quidem nec inter eos, qui natura, et eos, qui adoptione filii sunt, venerande leges matrimonia 
(C.30 q.3 c.2) Item Zacharias episcopus, servus servorum Dei, reverentissimo Theodoro episcopo ecclesiae Ticinensis. FILIA SPIRITUALIS CARNALI FILIO NUBERE NON POTEST. Pitacium quod nobis tua veneranda fraternitas obtulit, per quod nos sciscitari voluisti, si liceat filio, cuius pater alterius filiam ex sacro baptismate suscepit, susceptam, id est spiritualem eius patris filiam (quod dici crudele est), in matrimonio suscipere, quod apud te enormiter asservisti contigisse. (§ 1) Sed bene tua sancta fraternitas compertum habet, quod Dominus precepit Moysi, dicens: “Turpitudinem patris tui vel matris vel sororis non revelabis; turpitudo enim tua est”. Cum ergo a propria consanguinitate iubemur abstinere, multo magis a spirituali patris nostri filia omni excusatione aut argumento deposito sub nimia districtione nos cavere convenit, ne in iram divine examinationis incidat, si quis tali facinore mixtus minime restrinxerit frena luxurie. Unde et omnes cavendi sunt a tali sceleris conmixtione, ne in perpetuum pereant; sed hunc, qui huius perniciose temeritatis, anime sue salutem despiciens, inpio se miscuit matrimonio, per omnia tua fraternitas studeat separare, et penitencie digne submittere, quatinus ab eterna erutam dampnatione animam eius lucreris. (QUAESTIO 4) (C.30 q.4 d.a.c.1) ¶ Relictam vero conpatris uxoris sue nullus in coniugem ducere potest. Unde Nicholaus papa scribit Constantiensi episcopo Salomoni: (C.30 q.4 c.1) DUAS CONMATRES ALICUI HABERE NON LICET. 
conubium efficiuntur, restat nimirum virum conpatrem constitui mulieri, cuius matrimonio assumpta uxor conmater esse videbatur, et idcirco liquet virum illi femine non posse iungi in copula, quae conmater eius erat, cum qua idem fuerat una caro effectus. (C.30 q.4 c.2) Item ex concilio Calcedonensi. OCTO ANNIS PENITEAT QUI DUABUS MISCETUR CONMATRIBUS. Si pater et filius aut duo fratres cum una muliere aut si quis cum matre et filia aut cum duabus sororibus aut cum duabus matribus aliquis concubuerit, secundum antiquam et humaniorem diffinitionem octo annis peniteat. (C.30 q.4 d.p.c.3) Econtrario invenitur in concilio Triburiensi, cap. xlvii: (C.30 q.4 c.4) UXOREM CONPATRIS DUCERE POTEST, CUIUS IPSA CONMATER NON FUERAT. Qui spiritualem habet conpatrem, cuius filium de lavacro sacri fontis accepit, et eius uxor conmater non est, liceat ei defuncto conpatre suo eius viduam ducere in uxorem, si nullam habet consanguinitatis propinquitatem. Quid enim? Numquid non possunt coniungi quos nulla propinquitas carnalis, vel nulla generatio secernit spiritualis? (C.30 q.4 c.5) Item ex epistola Pascalis papae II ad 
quia leges seculi non emancipatos adoptivis prohibent copulari. (C.30 q.4 d.p.c.5) ¶ Notandum vero est, quod aliud est conmatrem alicuius cognoscere, atque aliud derelictam ab aliquo conmatrem alicuius fieri. Auctoritas illa Nykolai papae et Calcedonensis sinodi illum prohibet conmatris sue uxoris matrimonio copulari, qui uxori sue debitum reddidit, postquam illius conmater extitit. Illa vero auctoritas Triburiensis concilii illos permittit matrimonio copulari, cuius uxor post, quam a viro suo derelinquitur, illius conmater efficitur, nec post conpaternitatem a viro suo cognoscitur. (QUAESTIO 5) (C.30 q.5 d.a.c.1) ¶ Quod autem clandestina coniugia fieri non debeant, Evaristus papa testatur, scribens episcopis Affrice: (C.30 q.5 c.1) CLANDESTINA CONIUGIA FIERI NON DEBENT. Aliter legitimum non fit coniugium, nisi ab his, qui super ipsam feminam dominationem habere videntur, et a quibus custoditur uxor petatur, et a parentibus propinquioribus sponsetur, et legibus dotetur, et suo tempore sacerdotaliter, ut mos est, cum precibus et oblationibus a sacerdote benedicatur, et a paranimphis, ut consuetudo docet, custodita et sociata, a proximis congruo tempore petita legibus dotetur, ac solempniter accipiatur, et biduo vel triduo orationibus vacent, et castitatem custodiant. Item: (§ 1) Ita peracta legitima scitote esse conubia; aliter vero presumpta non coniugia, sed adulteria, vel contubernia, vel stupra, aut 
NUPTIE PUBLICE CELEBRARI DEBENT. Nostrates, tam mares quam femine, non ligaturam auream, vel argenteam, aut ex quolibet metallo conpositam, quando nuptialia federa contrahunt, in capitibus deferunt: sed post sponsalia, quae futurarum sunt nuptiarum promissio, federa quoque consensu eorum, qui hec contrahunt, et eorum, in quorum potestate sunt, celebrantur; et post, quam arrhis sibi sponsam sponsus per digitum fidei annulo insignitam desponderit, dotem quae utrique placitam sponsus ei cum scripto pactum hoc continente coram invitatis ab utraque parte tradiderit (aut mox aut apto tempore, ne videlicet ante tempus lege diffinitum tale quid facere presumant), ambo ad nuptialia federa perducuntur, et primum in ecclesia Domini cum oblationibus, quas offerre debent Deo per sacerdotis manum, statuuntur, sic quae demum benedictionem et velamen celeste suscipiunt. (C.30 q.5 c.5) Item ex concilio Cartaginensi IV. QUOMODO SPONSUS ET SPONSA AD BENEDICTIONEM ACCEDANT. Sponsus et sponsa cum benedicendi sunt a sacerdote, a parentibus vel a paranimphis offerantur in ecclesia sacerdoti, qui, cum acceperint benedictionem, eadem nocte pro reverentia benedictionis in virginitate permaneant. 
coniugalis unitatis disrumpant. (§ 2) At vero, quod eadem vitta candido purpureo quae colore permiscetur, candor quippe est mundicia vite, purpura ad sanguinis posteritatem adhibetur, ut hoc signo et continentia et lex continendi ab utrisque ad tempus admoneatur, et posthec reddendum debitum non negetur. (§ 3) Item, quod in primis annulus a sponso sponse datur fit nimirum vel propter mutue dilectionis signum, vel propter id magis, ut eodem pignore corda eorum iungantur. Unde et quarto digito annulus inseritur, ideo quod in eo vena quaedam, ut fertur, sanguinis ad cor usque perveniat. (C.30 q.5 d.p.c.8) ¶ Sed obicitur premissis: Multa sunt, quae prohibentur, quae, si fiant, ex postfacto convalescunt. Prohibentur voventes matrimonia contrahere, quae tamen si contraxerint, inviolata permanere oportet. Sic et clandestina coniugia contra leges quidem fiunt, tamen contracta dissolvi non possunt, quia ex legitimo voto subsequente corroborantur. Unde et Evaristus, cum dixisset: “aliter coniugia presumpta non sunt, sed adulteria;” addidit: “nisi voluntas propria suffragaverit, et vota succurrerint legitima”. Hinc etiam in Novellis: (C.30 q.5 d.p.c.9) ¶ His ita respondetur: Coniugia, quae clam contrahuntur, non negantur esse coniugia, nec iubentur dissolvi, si utriusque confessione probari poterunt: verumtamen prohibentur, quia mutata alterius eorum voluntate, alterius confessione fides iudici fieri non potest. Unde publice, cum alterius vota in alteram partem se transtulerint, pro priori coniugio, quod iudici incertum est, sentencia ferri non poterit. Incerta enim (ut Syxtus papa scribit episcopis per Hispaniam constitutis) nemo 
ANTE IUSTAM PROBATIONEM NULLUS IUDICANDUS AUT DAMPNANDUS EST. Nullum ante veram iustam quae probationem iudicare aut dampnare debemus, teste Apostolo, qui ait: “Tu quis es, qui iudicas alienum servum? Suo domino stat aut cadit?” Mala itaque audita nullum moveant, nec passim dicta absque certa probatione quisquam umquam credat; sed ante audita diligenter inquirat, nec precipitando quicquam aliquis agat. (C.30 q.5 c.11) Item Eleutherius papa. NON SUNT ALIQUA IUDICANDA PRIUS, QUAM CERTIS DEMONSTRENTUR INDICIIS. Iudicantem oportet cuncta rimari, et ordinem rerum plena inquisitione discutere, interrogandi et respondendi obiciendi quae prebita patiencia ab eo, ut ibi ambarum actio partium illuminata sit pleniter, nec litigantibus prius velit iudex sua sententia obviare, nisi quando iam peractis omnibus nichil habeant in questione, quod proponant, et tamdiu actio ventiletur, quousque ad veritatem rei perveniant. Frequenter interrogari oportet, ne aliquid pretermissum forte remaneat, quod annecti conveniat. (C.30 q.5 d.p.c.11) ¶ Ex premissis manifestissime colligitur quod pro incertis a certis recedendum non est, nec in re dubia certa danda est sentencia. Cum autem fides dubie rei nisi testium approbatione vel legitima 
(CAUSA 31) (C.31) ¶ Uxorem cuiusdam alius constupravit; eo mortuo adulter adulteram sibi in uxorem accepit; filiam ex ea susceptam cuidam in coniugem se daturum iuravit; illa assensum non prebuit; deinde pater alii eam tradidit; a primo reposcitur. Queritur an possit duci in coniugium quae prius est polluta per adulterium? SECUNDO, an filia sit tradenda invita alicui? Tertio, an post patris sponsionem illa possit nubere alii? (QUAESTIO 1) (C.31 q.1 d.a.c.1) ¶ Adulterio polluta prohibetur duci in coniugium auctoritate Leonis papae, qua dicitur: (C.31 q.1 c.1) ADULTERIO POLLUTA NON DUCATUR AB EODEM IN MATRIMONIUM. Nullus ducat in matrimonium quam prius polluit adulterio. (C.31 q.1 c.2) Sed Augustinus econtra testatur scribens ad Valerium de nuptiis et concupiscentia: LICET ALICUI DUCERE IN MATRIMONIUM QUAM PRIUS POLLUIT PER ADULTERIUM. Denique mortuo eo, cum quo fuit verum conubium fieri potest coniugium, cum qua precessit adulterium. Item in libro de bono coniugali: (§ 1) Posse sane fieri licitas nuptias ex personis licite coniunctis, honesto placito subsequente, manifestum est. (C.31 q.1 d.p.c.2) ¶ Hec ultima auctoritas de concubinis loquitur, perhibens, concubinas posse transire ad honestum placitum nuptiarum. Prima auctoritas Augustini loquitur de repudiata, quam dum vivente viro suo aliquis ducit in coniugium, conmittit adulterium; cuius adulterii aliquam habet veniam, dum eius copula creditur esse licita. (§ 1) Illud vero Leonis papae de ea 
coniungatur matrimonio, quam prius polluit adulterio. Nolumus enim, nec Christiane religioni convenit, ut ullus ducat in coniugium quam prius polluit per adulterium. (C.31 q.1 d.p.c.3) ¶ Hic subaudiendum est, nisi peracta post penitenciam et si nichil in morte viri machinatus fuerit, vel si vivente viro fidem adultere non dedit, sumpturum eam sibi in coniugem si viro eius superviveret. Unde in concilio Triburiensi legitur. (C.31 q.1 c.4) POST MORTEM VIRI NON POTEST ADULTERAM IN CONIUGIUM DUCERE QUI VIRO VIVENTE IURAMENTUM SIBI FUTURARUM PREBUIT NUPTIARUM. Relatum est auribus sanctorum sacerdotum, quendam alterius uxorem stupro violasse, et insuper meche vivente viro suo iuramentum dedisse, ut post legitimi mariti mortem, si supervixisset, duceret eam uxorem, quod et factum est. Tale igitur conubium prohibemus et anathematizamus. (C.31 q.1 c.5) Item in eodem. POST PERACTAM PENITENCIAM VIDUAM IN CONIUGEM DUCERE POTERIT, QUAM VIVENTE VIRO POLLUIT ADULTERIO. Si quis vivente marito coniugem illius adulterasse accusatur, et, eo in proximo defuncto, eandem sumpsisse dinoscitur, omnimodis penitencie publice subiciatur. De 
futurorum: sicut Dominus permisit filiis Israel offerre animalia sibi in sacrificium, quae in Egipto consueverant inmolare demonibus, malens ea sibi offerri quam idolis, et ut essent illis sacramenta futurorum. Sic et Bersabee permissa est duci in uxorem, non magis causa sue infirmitatis, quam significatione futurorum. (QUAESTIO 2) (C.31 q.2 d.a.c.1) ¶ Quod autem aliqua non sit cogenda nubere alicui, Ambrosius testatur super primam epistolam ad Chorinthios: “Nubat vidua cui vult: tantum in Domino;” id est quem sibi aptum putaverit, illi nubat; quia invite nuptie solent malos proventus habere. “Tantum autem in Domino:” Id est, ut sine suspicione turpitudinis nubat, et viro sue religionis nubat. (C.31 q.2 c.1) Item Iudicium Urbani papae. IURAMENTO PATRIS NON COGITUR PUELLA NUBERE, CUI NUMQUAM ASSENSUM PREBUIT. Si verum esse constiterit, quod nobis legati Iordanis principis retulerunt, scilicet, quod ipse coactus et dolens filiam suam infantulam nolentem, flentem, et pro viribus renitentem, non assentientibus, sed valde dolentibus matre et parentela, Rainaldo Rodelli filio desponsaverit, quoniam canonum et legum auctoritas talia sponsalia (ut infra ostenditur) non approbat, ne ignorantibus leges et canones nimis durum quod dicimus videatur, ita sentenciam temperamus, ut, si princeps cum filie, matris, et parentele assensu id, quod ceptum est, perficere voluerit, concedamus. Sin autem, legatus noster utrasque partes audiat, et si nichil fuerit ex parte supradicti Rainaldi amplius, quod inpediat, ab ipso Iordane sacramentum, quod ita constent hec, ut dicta sunt, 
virum illum, ut dicitur, omnino rennuit, et in eadem voluntatis auctoritate persistit, ut viro illi prorsus se deneget nupturam, nequaquam eam invitam et renitentem eiusdem viri cogas sociari coniugio. Quorum enim unum corpus est, unus debet esse et animus, ne forte, cum virgo fuerit alicui invita copulata contra Domini Apostoli quae preceptum aut reatum discidii, aut crimen fornicationis incurrat. Cuius videlicet peccati malum in eum redundare constat, qui eam coniunxit invitam. Quod pari tenore de viro est sentiendum. (C.31 q.2 d.p.c.4) ¶ His auctoritatibus evidenter ostenditur, quod nisi libera voluntate nulla est copulanda alicui. (QUAESTIO 3) (C.31 q.3 d.a.c.1) ¶ Quod autem post parentum sponsionem aliis nubere non valeant, auctoritate Elibertani concilii monstratur, qua dicitur: (C.31 q.3 c.1) DE PARENTIBUS, QUI FIDEM FRANGUNT SPONSALIORUM. Si qui parentes fidem fregerint sponsaliorum, triennii tempore a conmunione abstineant. Si vero idem sponsus vel sponsa in illo gravi crimine non fuerint deprehensi, excusati erunt parentes. Si vero in eodem fuerint vicio, et polluerint se consentiendo, superior sentencia servetur. 
(CAUSA 32) (C.32) ¶ Quidam, cum non haberet uxorem, quandam meretricem sibi coniugio copulavit, quae erat sterilis, neptis ingenui, filia originarii; quam cum pater vellet alii tradere, avus huic eam copulavit, causa solius incontinentie. Deinde hic, penitencia ductus, ex ancilla propria filios sibi querere cepit. Postea de adulterio convictus et punitus quendam rogavit, ut vi uxorem suam opprimeret, ut sic eam dimittere posset, quo facto quandam infidelem sibi copulavit, ea tamen condicione, ut ad Christianam religionem transiret. Hic PRIMUM queritur, an licite meretrix ducatur in uxorem? SECUNDO, an ea, quae causa incontinencie ducitur, sit coniux appellanda? TERCIO, cuius arbitrium aliqua sequatur, an liberi avi, an originarii patris? QUARTO, si vivente uxore liceat alicui ex ancilla filios querere? QUINTO, si ea, quae vim patitur, pudicitiam amittere conprobetur? SEXTO, si adulter adulteram possit dimittere? SEPTIMO, si vivente dimissa aliam possit accipere? OCTAVO, si infidelem sub premissa condicione licet alicui fidelium in coniugem ducere? (QUAESTIO 1) (C.32 q.1 d.a.c.1) Quod autem meretrix in coniugem duci non debeat, multis auctoritatibus et rationibus probatur. Illa enim, quae adulterii rea convincitur, nisi post peractam penitenciam in coniugii consortio retineri non debet. Unde Iohannes Crisostomus ait super Mattheum c. 9: (C.32 q.1 c.1) PATRONUS TURPITUDINIS EST QUI UXOREM SUAM ADULTERAM DIMITTERE NOLUERIT. Sicut crudelis et iniquus est qui castam dimittit, sic fatuus est et iniustus qui retinet meretricem. Patronus 
unam carnem in aliam diviserit, et se fornicatione a marito separaverit, non debet teneri, ne virum quoque sub maledicto faciat, dicente scriptura: “Qui tenet adulteram stultus et inpius est”. Ubicumque est igitur fornicatio vel fornicationis suspicio, libere uxor dimittitur. Et quia poterat accidere, ut aliquis calumpniam faceret innocenti, et ob secundam copulam nuptialem veteri copule crimen inpingeret, sic priorem dimittere iubetur uxorem, ut prima vivente secundam non habeat. (C.32 q.1 c.3) Idem in epistola Pauli ad Corinthios. SOLA VIRI FORNICATIO UXOREM MACULAT. In coniugio quis positus quaecumque peccata fecerit, non propriam infuscant coniugem; (C.32 q.1 c.4) Item Iohannes Crisostomus. QUI UXOREM SUAM DIMITTERE NOLUERIT ADULTERAM, DUOBUS ANNIS PENITEAT, SI EI DEBITUM REDDIDERIT. Si quis uxorem suam invenerit adulteram, et postea deinceps placuerit habere eam in matrimonio, duobus annis peniteat ideo, quia cum adultera mixtus sit, quae adhuc crimine suo non est purgata, aut abstineat se a matrimonio eius, donec expleatur satisfactio criminis penitencie sue, ideo, quia post satisfactionem penitencie 
(C.32 q.1 c.11) VERITAS NUPTIARUM NON CONSISTIT IN CONMIXTIONE MARIS ET FEMINE. Non in sola, ut deliras, conmixtione maris et femine nuptiarum veritas est, quamvis sine illa nuptie filios procreare non possint. Sed alia sunt proprie ad nuptias pertinentia, quibus ab adulteriis nuptie decernuntur, sicuti est tori coniugalis fides, et cura ordinate filios procreandi, et (quae maxima differentia est) bonus usus mali, hoc est bonus usus concupiscentie carnis, quo bono adulteri male utuntur. (C.32 q.1 d.p.c.13) ¶ Cum ergo in meretrice, ut diximus, nulla sit spes fidei, nulla sit certitudo pudicitie, patet, quod non est in coniugium ducenda. (§ 1) Sed obicitur: Raab Hierichontina, quamvis esset meretrix, tamen principi de tribu Iuda coniugio copulata est, de qua etiam Christus postea nasci dignatus est. Osee quoque, duodecim Prophetarum primus, ex precepto Domini choro hordei meretricem emit, quam sibi in coniugio sociavit. Sed aliud est meretricem ducere, vel adulteram retinere, quam tua consuetudine, castitate et pudicitia exornes: atque aliud aliquam habere earum, quam nullo pacto a luxu carnis sue revocare valeas. Hoc enim penitus prohibetur: illud laudabiliter factum legitur. Unde Ieronimus super Osee libro I: (C.32 q.1 c.14) NON EST PECCATUM MERETRICEM DUCERE IN UXOREM. Non est culpandus Osee propheta si meretricem, quam duxit, ad pudicitiam convertit: sed potius laudandus, quod ex mala bonam fecit. Non enim qui bonus permanet polluitur, si societur malo: sed qui malus est in bonum vertitur, si boni exempla sectetur. Ex quo intelligimus, non Prophetam perdidisse pudicitiam fornicarie copulatum, sed fornicariam assumpsisse pudicitiam, quam 
(C.32 q.2 d.p.c.1) QUI ERGO NON PROCREANDE CAUSA SOBOLIS, SED EXPLENDE LIBIDINIS SIBI INVICEM COPULANTUR, NON TAM CONIUGES QUAM FORNICARII VIDENTUR. (C.32 q.2 d.p.c.2) His ita respondetur: Prima institutio coniugii in paradyso facta est, ut esset inmaculatus thorus, et honorabiles nuptie, ex quibus sine ardore conciperent, sine dolore parerent. Secunda propter illicitum motum eliminandum extra paradysum facta est, ut infirmitas, prona in ruinam turpitudinis, honestate exciperetur coniugii. Unde Apostolus scribens ad Chorinthios ait: “Propter fornicationem unusquisque suam uxorem, et unaqueque virum suum habeat”. Ex hac itaque causa fit, ut coniugati se sibi invicem debeant, nec se sibi negare possint. Unde Apostolus: “Nolite fraudare invicem, nisi forte ex consensu, et ad tempus, ut expeditius vacetis orationi, et iterum revertimini in id ipsum, ne temptet vos sathanas. Hoc autem dico propter incontinentiam vestram”. Qui ergo propter incontinentiam in naturalem usum redire monentur, patet, quod non propter filiorum procreationem tantum misceri iubentur. (§ 1) Non tamen ideo nuptie male iudicantur. Quod enim preter intentionem generandi fit, non est nuptiarum malum, sed est veniale propter 
(C.32 q.2 c.6) CONIUGES SUNT QUI CAUSA SOLIUS INCONTINENTIE SIBI INVICEM COPULANTUR. Solet queri, cum masculus et femina, nec ille maritus, nec illa uxor alterius, sibimet non filiorum procreandorum, sed pro incontinentia solius concubitus causa copulantur, ea fide media, ut nec ille cum altera, nec illa cum altero id faciat, utrum nuptie sint vocande? Et potest quidem fortasse non absurde hoc appellari conubium, si usque ad mortem alicuius eorum id inter eos placuerit, et prolis generationem, quamvis non ea causa coniuncti sint, non tamen vitaverint, ut vel nolint sibi nasci filios, vel etiam opere aliquo malo agant ne nascantur. Ceterum, si vel utrumque, vel unum horum desit, non invenio, quemadmodum has nuptias appellare possimus. Etenim si aliquam sibi ad tempus adhibuerit, donec aliam dignam honoribus, vel suis facultatibus inveniat, quam in coniugio ducat, animo ipso adulter est, nec cum illa, quam cupit invenire, sed cum ista, cum qua sic cubat, ut cum ea non habeat maritale consortium. (C.32 q.2 d.p.c.16) ¶ Premissis auctoritatibus evidenter asseritur quod, quamvis aliqui non filiorum procreandorum, sed incontinentie causa conveniant, tamen coniuges appellantur. (QUAESTIO 3) (C.32 q.3 d.a.c.1) ¶ De tercia vero questione Pelagius diffinit, scribens Potentio Defensori: (C.32 q.3 c.1) ARBITRIUM LIBERI AVI, NON ORIGINARII PATRIS, PUELLAM IN NUPTIIS SEQUI OPORTET. Patrem puelle ecclesiae vestre famulum, avum vero liberis ortum constat esse natalibus, et ideo avi magis electionem de coniunctione neptis, quam patris eius, cuius 
ingressus est ad Agar Egiptiam, ut ex ea filios acciperet. Item Iacob, cum ex Rachele filios habere non posset, filios ex ancilla eius sibi suscitavit, nec solum propter sterilitatem, verum etiam propter fecunditatem cessantem legitur intrasse ad ancillam Lie, et ex ea filios genuisse. Ex quibus omnibus colligitur, propter sterilitatem uxoris sive ex ancilla sive ex qualibet alia licite filios queri; alioquin adulterii macula Abraham et Iacob notabuntur. Sed sicut post mortem Sare Abraham Cethuram duxit in uxorem, ne secundum Augustinum Christiani putarent esse peccatum post mortem uxoris aliam ducere: sic videtur vivente uxore sua filios ex ancilla suscepisse, ne aliquibus hoc reputaretur in crimen. Illud autem Augustini dicitur contra adversarium legum et Prophetarum, libro II: (C.32 q.4 c.1) QUOMODO ABRAHAM EXCUSETUR A CRIMINE FORNICATIONIS. Iste Abrahe etiam usque ad decrepitam senectutis etatem fornicationis obicit crimen: profecto quia et post mortem Sare alteram duxit. Ubi etsi nullum intelligeretur rei abdite sacramentum, propter hoc solum id facere debuit Abraham, ne putarent heretici adversus populum Dei (quibus etiam Tertullianus astipulator assistit) post uxoris mortem crimen esse ducere uxorem. (C.32 q.4 d.p.c.2) ¶ His ita respondetur: Pro varietate 
virginitas fecunditati prefertur, et sacerdotibus continentie castitas inperatur. Nec ergo Abraham aut Iacob deliquit, quia preter uxorem filios ex ancilla quesierit, nec illorum exemplo, preter coniugale debitum, fecunditatem in aliqua licet alicui querere, cum illorum coniugia nostrorum equentur vel preferantur virginitati, et inmoderatus usus coniugii nostri temporis turpitudinem fere imitetur fornicationis illius temporis. Unde Ambrosius scribit in libro de patriarchis: (C.32 q.4 c.3) ABRAHAM NON EST REUS ADULTERII, QUI UXORE VIVENTE FILIOS EX ANCILLA SUSCEPIT. Dixit Sara ad Abraham: “Ecce conclusit me Dominus, ut non pariam; intra ergo ad ancillam meam, ut filium facias ex illa”. Et ita factum est. Sed considera primum, quod Abraham ante legem Moysi et ante evangelium fuit; nondum interdictum adulterium videbatur. Pena criminis ex tempore legis est, quae crimen inhibuit, nec ante legem nulla rei dampnatio est, sed ex lege. Non ergo in legem conmisit Abraham, sed legem prevenit. Deus in paradiso coniugium laudaverat, non adulterium dampnaverat. (§ 1) Habes Abrahe defensionem primam. Secunda illa est, quod non ardore aliquo vage succensus libidinis, non petulantis forme captus decore, ancille contubernio coniugalem posthabuit thorum, sed studio querende posteritatis, et propagande sobolis. Adhuc post diluvium raritas erat generis humani; erat etiam religionis, ne quis non reddidisse debitum videretur nature. Denique et Loth sancti hanc filie causam querende posteritatis habuerunt, ne genus deficeret humanum, et ideo publici muneris gratia privatam culpam pretexuit. (C.32 q.4 c.5) Item Ieronimus. NICHIL FEDIUS EST QUAM AMARE UXOREM QUASI ADULTERAM. 
coitum. Nichil est fedius quam uxorem amare quasi adulteram. (§ 2) Certe, qui dicunt se causa reipublice et generis humani uxoribus iungi, et filios procreare, imitentur saltim pecudes, et post, quam venter uxoris intumuerit, non perdant filios, nec amatores se uxoribus exhibeant, sed maritos. (C.32 q.4 c.6) Idem. VIRGINALIS CASTITAS NON PREFERTUR CONIUGIO ABRAHE. Quis ignoret, sub altera dispensatione Dei retro omnes sanctos eiusdem fuisse meriti, cuius nunc Christiani sunt? Quomodo ante Abraham placuit in coniugio, sic nunc virgines placent in castitate. Servivit ille legi et tempori suo: serviamus et nos legi et tempori nostro, in quos fines seculorum devenerunt. (C.32 q.4 c.8) Item Augustinus de bono coniugali. SATIUS EST ABSQUE LIBERIS DEFUNGI, QUAM EX ILLICITO CONCUBITU STIRPEM QUERERE. Sicut satius est mori fame, quam ydolothitis vesci: ita satius est defungi sine liberis, quam ex illicito coitu stirpem querere. Undecumque autem nascantur homines, si parentum vicia non sectentur et Deum recte colant, honesti et salvi erunt. Semen enim hominis ex qualicumque homine, Dei creatura est, et eo male utentibus male erit, non ipsum aliquando malum erit. 
libertatem et nomen uxoris, ne tui adulter sis potius quam maritus. (C.32 q.4 c.10) Item Augustinus ad Claudium contra Iulianum libro V. ADULTERIA NON SUNT FACIENDA VOLUNTATE GENERANDI FILIOS. Sic non sunt facienda adulteria etiam voluntate filios generandi, quemadmodum nec furta sunt facienda etiam voluntate pascendi pauperes sanctos; quod tamen est faciendum non furta perpetrando, sed bene utendo mammona iniquitatis. (C.32 q.4 d.p.c.10) ¶ Ecce, quod nullo modo licet alicui vivente uxore sua, vel ex ancilla, vel ex alia qualibet filios querere, qui etiam suscepti filiorum nomine iudicantur indigni. (C.32 q.4 d.p.c.14) ¶ Quare autem tales non dicantur filii, vel quem suorum parentum sequantur, qui ex libero et ancilla nascuntur, Ysidorus Ethimologiarum libro IX determinat: (C.32 q.4 c.15) QUI SINT LIBERI, ET QUAM CONDICIONEM PARENTUM SEQUANTUR. Liberi dicti sunt, qui ex libero matrimonio sunt orti. Nam filii ex libero et ancilla servilis condicionis sunt. Semper enim qui nascitur deteriorem partem sumit. Naturales autem filii dicuntur ingenuarum concubinarum filii, quos sola natura genuit, non honesta coniugii. (§ 1) Hii vero, qui non sunt de legitimo matrimonio, matrem potius quam patrem secuntur. (QUAESTIO 5) (C.32 q.5 d.a.c.1) ¶ Quod autem pudicitia violenter 
voluntatibus iudicat Deus. Hinc Ambrosius scribit in libro V de virginibus: (C.32 q.5 c.1) MELIOR EST VIRGINITAS MENTIS QUAM CARNIS. Tollerabilius est mentem virginem, quam carnem habere. Utrumque bonum, si liceat; si non liceat, saltim non homini casti, sed Deo simus. (§ 1) Virgo prostitui potest, adulterari non potest. Ubicumque Dei virgo est, templum Dei est; nec lupanaria infamant castitatem, sed castitas etiam loci abolet infamiam. (C.32 q.5 c.3) Item Augustinus de civitate Dei. ALIENA LIBIDO NEMINEM POLLUIT. Ita, ne aliquem polluat aliena libido, metuitur? Non polluet, si aliena erit, si autem polluet, non aliena erit. Sed cum pudicitia sit virtus animi, comitem quae habeat fortitudinem, potius quelibet mala tollerare, quam malo consentire decernat, nullus autem magnanimus et pudicus in potestate habet quid de sua carne fiat, sed tantum quod annuat mente vel rennuat: quis tandem sana scilicet mente putaverit, se perdere pudicitiam, si forte in apprehensa vel oppressa carne sua exerceatur et expleatur libido non sua? (C.32 q.5 c.4) Idem: 
De pudicitia quis dubitavit, quin ea sit in animo constituta, quandoquidem virtus est? Unde a violento stupratore nec ipsa eripi potest. Item Ieronimus super epistolam ad Romanos libro 1: (§ 1) Fieri non potest, ut, nisi quis prius mechetur in corde, mechari possit in corpore. Item Augustinus in libro de sancta virginitate: (§ 4) Sicut nemo inpudice utitur corpore, nisi prius spiritu concepta nequitia: ita nemo servat pudicitiam in corpore, nisi spiritui prius insita castitate. (C.32 q.5 d.p.c.14) ¶ Cum ergo hec, quae violentiam passa est, pudicitiam amisisse probari non potest, nullo modo convincitur fornicationis vel adulterii crimen incurrisse. Ut enim Augustinus ait in libro de bono coniugali: “Adulterium conmittitur, cum vel proprie libidinis instinctu, vel aliene consensu cum altera vel altero contra pactum coniugale concumbitur, atque ita frangitur fides, quae in rebus corporeis et abiectis magnum animi bonum est, et ideo ei salutem quoque corporalem, qua etiam vita ista continetur, certum est debere postponi”. (C.32 q.5 c.15) Item Ysidorus super Exodum. MECHATUR QUI ALICUI PRETER MATRIMONII FEDUS MISCETUR. “Non mechaberis,” id est, nec quisquam preter matrimonii federa aliis feminis admisceatur ad explendam libidinem. Nam adulterium facit qui preter suam ad alteram accedit. (C.32 q.5 c.16) Item Augustinus de adulterinis coniugiis. QUI VIVENTE UXORE SUA ALTERAM COGNOSCIT ADULTERIUM CONMITTIT. Puto Christianum neminem reluctari, adulterum esse, 
occasione valet dimitti. Cum enim quererent Iudei Christo, utrum liceret homini dimittere uxorem suam quacumque ex causa, respondit eis: “Numquam legistis, quia qui fecit eos ab inicio masculum et feminam creavit eos? Quod ergo Deus coniunxit homo non separet”. Deinde ita sermonem suum conclusit, ut diceret, neminem posse dimittere uxorem suam, excepta causa fornicationis. Hinc Apostolus ait in epistola ad Chorinthios: “His, qui matrimonio iuncti sunt, precipio non ego, sed Dominus, uxorem a viro non discedere”. Unde datur intelligi, quod qualiscumque fuerit vir et uxor, ex quo coniugali affectu sibi adheserint, ulterius ab invicem discedere non valent. Unde Ambrosius in Hexameron, titulo diei quarte, scribit: (C.32 q.5 c.17) QUALISCUMQUE SIT VIR, EX QUO SEMEL PLACUIT, NON EST DIMITTENDUS. Horrendus et incultus est vir qui semel placuit; numquid vir alius est eligendus? Conparem suum equus diligit, et, si mutetur alius, trahere iugum nescit conpar alterius, et se non totum putat. Tu iugalem repudias tuum, et sepe mutandum putas? muta et si uno defecerit die, superduc rivalem, et statim, incognita causa, quasi cognitam pudoris exequeris iniuriam? (C.32 q.5 c.18) Item Augustinus. SIMILITER DE UXORE INTELLIGITUR. 
Apud nos quod non licet feminis eque non licet viris, et eadem servitus pari condicione censetur. (QUAESTIO 6) (C.32 q.6 d.a.c.1) ¶ Ecce, quod ista dimitti non valet, cum innocens a fornicatione inveniatur. Sed ponatur, quod ipsa sit adultera, queritur, si adulter possit dimittere eam causa fornicationis? Non enim videtur, quod pari crimine infectus alium de eodem punire possit. Unde, cum Iudei adulteram accusarent equitatis sentenciam a Domino acceperunt: “Quicumque vestrum sine peccato est primus in illam lapidem mittat”. Hinc etiam in evangelio precipitur: “Ypocrita, primum eice trabem de oculo tuo, et postea educes festucam de oculo fratris tui”. Hinc etiam Augustinus scribit in libro I de sermone Domini in monte: (C.32 q.6 c.1) QUI FORNICATUR FORNICATIONIS CAUSA UXOREM SUAM DIMITTERE NON POTEST. Nichil iniquius est quam causa fornicationis dimittere uxorem, si et ipse convincitur fornicari. Occurrit enim illud: “In quo alterum iudicas te ipsum condempnas, eadem enim agis, quae iudicas”. Quapropter quisquis fornicationis causa vult abicere uxorem, prior debet a fornicatione esse purgatus. Quod similiter etiam de femina dixerim. (C.32 q.6 c.2) Idem de verbis Domini, tractatu XLVI QUALEM QUISQUE VULT INVENIRE UXOREM, TALEM SE SERVET EIDEM. Si ducturi estis uxores, servate vos uxoribus vestris. Quales vultis eas invenire, tales et ipse vos inveniant. Quis iuvenis est, qui non castam velit ducere uxorem? et 
(C.32 q.6 d.p.c.5) ¶ His auctoritatibus monstratur, quod adulter adulteram dimittere non valet. (QUAESTIO 7) (C.32 q.7 d.a.c.1) ¶ Nunc autem queritur, si ille, qui dimiserit uxorem suam causa fornicationis, illa vivente aliam ducere poterit? Quod autem hoc fieri non possit, testatur Augustinus in libro de bono coniugali dicens: (C.32 q.7 c.1) VINCULUM CONIUGII FORNICATIONE DISSOLVI NON POTEST. Interveniente divortio non aboletur confederatio nuptialis, ita ut sibi coniuges sint etiam separati, cum illis autem adulterium conmittitur, quibus etiam fuerint post suum repudium copulati. (C.32 q.7 c.2) Idem de adulterinis coniugiis, libro II NULLA RATIONE DISSOLVITUR CONIUGIUM, QUOD SEMEL INITUM PROBATUR. Licite dimittitur uxor ob causam fornicationis, sed manet vinculum prioris. Propter quod fit reus adulterii quicumque duxerit dimissam ob causam fornicationis. Sicut autem, manente in se sacramento regenerationis, excommunicatur quisquis reus criminis est, ita quae separatur a viro numquam carebit sacramento coniugii, etiamsi non reconcilietur viro. Carebit autem, si mortuus 
dimiserit, (quod causa fornicationis permittitur), maneat sine uxore, aut reconcilietur uxori? Et post pauca: (§ 1) Dominus autem permisit causa fornicationis uxorem dimitti. Sed quia permisit, non iussit. (C.32 q.7 c.4) Idem de sermone Domini in monte. Fieri potest, ut vir dimittat uxorem causa fornicationis, quam Dominus exceptam esse voluit. Iam vero si nec illi nubere conceditur viro vivo, a quo recessit, neque huic alteram ducere viva uxore, quam dimisit, multo minus fas est illicita cum quibuslibet stupra conmittere. (C.32 q.7 c.8) Item ex concilio Elibertano. MULIERI FIDELI, QUAE VIRUM ADULTERUM DIMITTIT, ALII NUBERE NON LICET. Fidelis femina, quae adulterum maritum reliquerit fidelem, et alterum ducit, prohibeatur ne ducat. Si autem duxerit, non prius accipiat conmunionem, quam is, quem reliquerit, de seculo exierit, nisi forte necessitas infirmitatis dare conpulerit. (C.32 q.7 c.9) Item ex concilio Martini papae. AD PENITENCIAM EST COGENDUS QUI MULTIS NUPTIIS COPULATUR. Si quis fuerit multis nuptiis copulatus, penitenciam agat. Conversatio autem et fides penitentis tempus conprehendat. (C.32 q.7 c.10) Item Augustinus de adulterinis coniugiis, libro I QUI OB FORNICATIONEM UXOREM DIMITTIT, ET ALIAM DUCIT, MECHARI PROBATUR. Quemadmodum non recte dici potest: si nescit homo, non peccat, (sunt enim etiam peccata ignorantium, quamvis minora quam scientium), ita non recte dici 
suam dimiserit, illa vivente aliam ducere non poterit, et, si duxerit, reus adulterii erit. (§ 1) His ita respondetur. He auctoritates de eis locuntur, quorum continentiam carnalis infirmitas non inpedit, vel de his, qui, prestantes causam discidii, aliorum coniunctione se reddiderunt indignos. Unde Ambrosius super epistolam Pauli ad Chorinthios: (C.32 q.7 c.17) “‘Uxor a viro non discedat, nisi causa fornicationis; quod si discesserit, aut maneat innupta, aut reconcilietur viro suo; et vir similiter non dimittat uxorem’. Ideo non subdit de viro quod de uxore premisit, quia viro licet ducere aliam”. (C.32 q.7 c.18) Item Gregorius iunior Bonifatio episcopo. LICET DUCERE ALIAM INFIRMO, CUI SUA OB INFIRMITATEM CORPORIS DEBITUM REDDERE NON VALET. Quod posuisti, si mulier infirmitate correpta non valuerit viro debitum reddere, quid eius faciat iugalis: bonum esset, si sic permaneret, ut abstinentie vacaret. Sed quia hoc magnorum est, ille, qui se non poterit continere, nubat magis; non tamen ei subsidii opem subtrahat, quam infirmitas prepedit, non detestabilis culpa excludit. (C.32 q.7 d.p.c.18) ¶ Sed illud Ambrosii a falsatoribus dicitur insertum. Illud Gregorii sacris canonibus, imo 
fornicationis genere: non tamen, quod vivente dimissa aliam ducere possit, sed post mortem fornicarie vel fornicarii, (quorum uterque, ut supra dictum est, a corruptione luxurie mulier appellatur), ille, qui a fornicatione mundus est, vir sive mulier aliis copulari possunt; adulteri autem, si supervixerint, nullo modo aliis copulari poterunt. Sic et illud intelligitur, quod in Capitulo cuiusdam Concilii legitur: (C.32 q.7 c.19) LICITUM CONIUGIUM NON NEGETUR ILLI, CUIUS UXOR CUM SUO FRATRE DORMIVIT. Quaedam cum fratre viri sui dormivit: decretum est, ut adulteri numquam coniugio copulentur; illi vero, cuius uxor stuprata est, licita coniugia non negentur. (C.32 q.7 c.20) Sic et illud Maguntiensis concilii intelligitur: DISIUNGANTUR, ET NUMQUAM CONIUGIO COPULENTUR, QUI QUODLIBET INFRA SUBIECTORUM ADMISERIT. Si quis viduam duxerit uxorem, et postea cum filiastra fornicatus fuerit, seu cum duabus sororibus, aut si qua cum duobus fratribus, seu cum patre et filio, si quis relictam fratris, si quis neptem, aut novercam, aut nurum, aut consobrinam, aut filiam avunculi, aut eius relictam, aut privignam polluerit, eos disiungi, et ulterius numquam coniugio copulari precipimus. (C.32 q.7 c.21) Item. SOROREM UXORIS POLLUENS NEUTRAM HABERE VALET. Qui dormierit cum duabus sororibus, et una ex illis antea uxor fuerit, neutram ex ipsis habeat: nec ipsi adulteri umquam in coniugio copulentur. (C.32 q.7 c.22) Item illud Gregorii. 
adultera vero numquam, etiamsi mortuus fuerit vir eius. Omnibus tamen diebus vite sue acerrime penitencie lamenta persolvat. (C.32 q.7 c.23) Item ex Decreto Zacharie papae. NEUTRAM HABEAT QUI SOROREM UXORIS POLLUIT. Concubuisti cum sorore uxoris tue? si fecisti, neutram habeas, et si illa, quae uxor tua fuit, conscia sceleris non fuit, si se continere non vult, nubat in Domino cui velit. Tu autem et adultera sine spe coniugii permaneatis, et, quamdiu vivitis, iuxta preceptum sacerdotis penitenciam agite. (C.32 q.7 d.p.c.24) ¶ Quamvis illud, quod in fine Maguntiensis concilii ponitur, a nonnullis non de legitime coniunctis, sed de fornicariis dictum intelligatur, videlicet ut fornicarii discedant ab invicem, et sine spe coniugii maneant; illud vero Gregorii ad Bonifatium Anglicis pro tempore permissum est, quibus beatus Gregorius in quarta et quinta generatione coniugia contrahi permisit; alias autem inane esset, cum Augustinus dicat in sermone Domini in monte: “Si uxorem quis habeat sterilem, etc.”. (C.32 q.7 c.25) Item Nykolaus ad Carolum, Maguntiensem episcopum. OB INFIRMITATEM VEL DAMPNA CORPORIS CONIUGIUM 
qua filios haberet, et tamen non licet. Item: (§ 1) Manet vinculum nuptiarum, etiam si proles, cuius causa initum est, manifesta sterilitate non subsequatur, ita, ut iam scientibus coniugibus non se filios habituros, separare se tamen vel ipsa causa filiorum, atque aliis copulare non liceat. Quod si fecerint, cum eis, quibus se copulaverint, adulterium conmittunt, ipso autem coniugio manente. Plane uxoris voluntate adhibere aliam, unde communes filii nascantur unius conmixtione ac semine, alterius autem iure ac potestate, apud antiquos patres fas erat. Utrum et nunc fas sit, temere non dixerim. (C.32 q.7 c.28) Idem in eodem. Usque adeo manent inter viventes semel inita iura nuptiarum, ut potius inter se sint coniuges etiam separati, quam cum his, quibus adheserunt. Et post: (§ 1) Manet inter viventes quoddam vinculum coniugale, quod nec separatio, nec cum altero copulatio possit auferre; sicut apostata anima, velut de coniugio Christi recedens, etiam fide perdita sacramentum fidei non amittit, quod lavachro regenerationis accepit. Redderetur enim proculdubio redeunti, si amisisset abscedens. Habet autem hoc, qui recessit, ad cumulum supplicii, non ad meritum premii. (QUAESTIO 8) (C.32 q.8 d.a.c.1) ¶ Cum itaque probatum sit, quod hic uxorem suam dimittere, et aliam ducere non potest, queritur, si liceat ei hac condicione peccare, ut infidelem ad fidem adducat? Quod non posse fieri Augustinus affirmat, in libro de adulterinis coniugiis ita dicens: (C.32 q.8 c.1) Non debet aliquis a continentie voto recedere, etiamsi infidelis Christianam se fieri polliceatur. Non solum mechandum non est, (quod faciunt quidam, 
enim cuiquam ante, quam vovisset, licebat, cum id se numquam facturum voverit, non licebit: si tamen id voverit, quod vovendum sit, sicuti est perpetua virginitas, vel post experta conubia solutis a vinculo coniugali vidualis castitas, seu ex consensu voventibus et carnalia debita sibi invicem relaxantibus fidelibus castis quae coniugibus (quod alterum sine altera, vel alteram sine altero vovere fas non est) iugis continentia. Hec ergo, et si qua alia sunt, quae rectissime voventur, cum homines voverint, nulla condicione rumpenda sunt, quae sine ulla condicione voverunt. 
(CAUSA 33) (C.33) ¶ Quidam vir maleficiis inpeditus uxori sue debitum reddere non poterat. Alius interim clanculo eam corrupit; a viro suo separata corruptori suo publice nubit; crimen, quod admiserat, corde tantum Deo confitetur; redditur huic facultas cognoscendi eam: repetit uxorem suam; qua recepta, ut expedicius vacaret orationi, et ad carnes agni purus accederet, continentiam se servaturum promisit; uxor vero consensum non adhibuit. QUERITUR, an propter inpossibilitatem coeundi a viro suo aliqua sit separanda? SECUNDO, an post separationem ei nubere valeat, cum quo prius fornicata est? TERTIO, si sola confessione cordis crimen possit deleri? QUARTO, si tempore orationis quis valeat reddere coniugii debitum? QUINTO, an vir sine consensu uxoris continenciam vovere possit, vel si minis vel terroribus licentiam vovendi ab ea extorquere valeat? (QUAESTIO 1) (C.33 q.1 d.a.c.1) ¶ Quod autem propter inpossibilitatem reddendi debitum mulier a viro suo separari non possit, auctoritate evangelica et apostolica probatur. Sic enim Christus ait in evangelio: “Nulli licet dimittere uxorem suam, nisi causa fornicationis,” vel qua alter eorum (sicut Augustinus exponit) fornicatus fuerit, vel ad quam alter alterum pertrahere voluerit. Item Apostolus: “Mulier, quanto tempore vivit vir eius, alligata est legi ipsius,” non legi reddendi sibi debitum, sed non transferendi se ad alium. Item: “His, qui matrimonio iuncti sunt, precipio non ego, sed Dominus, uxorem a viro non discedere, nisi causa fornicationis.” Evangelica itaque et apostolica auctoritate prohibetur mulier a viro discedere, nisi ob causam illam cunctis notissimam, qua 
(C.33 q.1 c.1) LICET MULIERI ALTERI NUBERE, QUAM OB FRIGIDITATEM VIR COGNOSCERE NON POTUIT. Quod autem interrogasti de his, qui matrimonio iuncti sunt, et nubere non possunt, si ille aliam, vel illa alium ducere possit? De quibus scriptum est: “Vir et mulier, si se coniunxerint, et dixerit postea mulier de viro, quod non possit coire cum ea, si potest probare, quod verum sit, per iustum iudicium, accipiat alium. Si autem ille aliam acceperit, separentur.” (C.33 q.1 c.2) Item ex epistola eiusdem. De his requisisti, qui ob causam frigide nature dicunt se invicem non posse operam carni dantes conmisceri. Iste vero si non potest ea uti pro uxore, habeat eam quasi sororem. Quod si retinaculum voluerint coniugale rescindere, maneant utrique innupti. Nam si huic non potuit naturaliter concordare, quomodo alteri conveniet? Igitur si vir aliam vult uxorem accipere, manifesta patet ratio, quia, suggerente diabolo odii fomitem, exosam eam habuit, et idcirco eam dimittere mendacii falsitate molitur. Quod si mulier causatur, et dicit: Volo mater esse, et filios procreare, uterque eorum septima manu propinquorum tactis sacrosanctis reliquiis iureiurando dicat, ut numquam per conmixtionem carnis coniuncti una caro effecti fuissent, tunc videtur mulierem secundas posse contrahere nuptias. Humanum dico propter infirmitatem carnis eorum. Vir autem, qui frigide nature est, maneat 
(C.33 q.1 c.3) IN VERITATE VIRI CONSISTAT, SI MULIER NEGAT SE COGNITAM AB EO. Si quis accepit uxorem, et habuit eam aliquo tempore, et ipsa femina dicit, quod numquam coisset cum ea, et ille vir dicit, quod sic fecit, in veritate viri consistat, quia vir est caput mulieris. (C.33 q.1 d.p.c.3) ¶ Ecce, quod inpossibilitas reddendi debitum vinculum solvit coniugii. Sed hoc de naturali inpossibilitate statutum est. Hec autem maleficii inpedimento, non frigiditate naturali debitum coniugale prohibente, a viro suo separata est. Unde queritur, si liceat ei etiam in hoc casu a viro suo discedere, et alii se copulare? De his ita scribit Igmarus Remensis archiepiscopus: (C.33 q.1 c.4) DE HIS QUI MALEFICIIS INPEDITI COIRE NON POSSUNT. Si per sortiarias atque maleficas occulto, sed numquam iniusto Dei iudicio permittente, et diabolo preparante, concubitus non sequitur, hortandi sunt quibus ista eveniunt, ut corde contrito et spiritu humiliato Deo et sacerdoti de omnibus peccatis suis puram confessionem faciant, et profusis lacrimis, et largioribus elemosinis et orationibus atque ieiuniis Domino satisfaciant, et per exorcismos ac cetera munia ecclesiastice medicine ministri ecclesiae tales, quantum annuerit Dominus, qui Abimelech et domum eius Abrahe orationibus sanavit, sanare procurent. Qui si forte sanare non potuerint, separari valebunt; sed post, quam alias nuptias expetierint, illis in carne viventibus, quibus iuncte fuerint, prioribus, quos reliquerant, etiamsi possibilitas concumbendi eis reddita fuerit, reconciliari nequibunt. (C.33 q.1 d.p.c.4) ¶ Sed in hoc videtur contrarius premisso capitulo Gregorii. Ibi enim post possibilitatem 
(QUAESTIO 2) (C.33 q.2 d.a.c.1) ¶ Quod autem ei, cum quo prius fornicata fuerat, post separationem nubere possit, superius probatum est. Mortuus est enim sibi vir eius. Ex quo, iudicio ecclesiae ab eo separata, ab eius lege soluta est. Unde iuxta Apostolum nubat cui vult, tantum in Domino. (§ 1) Sed queritur, si sine ecclesiastico iudicio nulla causa discidii rationabiliter probata ab ea discessisset, an esset cogendus redire ad eam. De hoc ita statutum est in concilio Cartaginensi, cui interfuit Augustinus, c. 30: (C.33 q.2 c.1) NON LICET ALICUI UXOREM DIMITTERE, NISI CAUSA DISCIDII PRIMUM ECCLESIAE PROBETUR. Seculares, qui coniugale consortium nulla graviori culpa dimittunt vel etiam dimiserunt, et, nullas causas discidii probabiliter proponentes, propterea sua matrimonia dimittunt, ut aut illicita aut aliena presumant: si ante, quam apud episcopos conprovinciales discidii causas dixerint, et prius, quam iudicio dampnentur, uxores suas abiecerint, a conmunione ecclesiae et sancto populi cetu pro eo, quod fidem et coniugia maculant, excludantur. (C.33 q.2 d.p.c.4) ¶ In hoc capitulo quamvis causa videatur exposita, quare sua auctoritate non licet alicui uxorem dimittere, qua cessante ipsa quoque prohibitio cessare videtur: tamen quia ipsa separatio pena est, et 
adolescentibus, de quibus est beati Leonis papae XXV regula decretalium, imo indulgentia observanda. (C.33 q.2 d.p.c.5) ¶ In hoc capitulo videtur Nykolaus permittere maritis causa adulterii, vel alterius eiusmodi criminis, uxores suas interficere. Sed ecclesiastica disciplina spirituali gladio, non materiali criminosos feriri iubet; illo videlicet gladio, quo Petrus iubetur mactare et manducare. De quo etiam gladio Christus ait in evangelio: “Non veni pacem mittere in terram, sed gladium.” Hinc idem Nykolaus scribit Albino Archiepiscopo: (C.33 q.2 c.6) NON LICET ALICUI UXOREM ADULTERAM OCCIDERE. Inter hec vestra sanctitas addere studuit, si cuius uxor adulterium perpetraverit, utrum marito illius liceat secundum mundanam legem eam interficere. Sed sancta Dei ecclesia numquam mundanis constringitur legibus; gladium non habet, nisi spiritualem; non occidit, sed vivificat. (C.33 q.2 c.8) Item Stephanus V Astulpho. PENITENCIA ASTULPHI, QUI UXOREM SUAM INTERFECERAT. Admonere te cum lacrimis et multo gemitu cordis curamus, fili Astulphe; sed non filius dici debes, qui tam crudeliter infelix homicidium perpetrasti. Nam occidisti uxorem tuam, partem corporis tui, legitimo matrimonio tibi sociatam, sine causa mortis, non tibi resistentem, non insidiantem quocumque modo vite tue. Non invenisti eam cum alio viro nefariam rem facientem, sed concitatus a diabolo, inpio furore flammatus, more latronum atrocius eam gladio tuo, crudelior omni bestia, interemisti. Et nunc post mortem eius addis iniquitatem super iniquitatem, filiorum tuorum inprobe predo. Qui matri 
flagiciosissimum nec illa viva debuit condempnari, nec a te post mortem eius accusari? Prius causa criminis subtiliter erat investiganda, et tunc, si ita fuisset inventa, secundum legis tramitem debuit excipere ultionis vindictam. Nam si verum (quod absit) fuisset, sicut adulter mentitus est, post septem annos peracta penitencia dimittere eam per approbatam causam poteras, si voluisses; occidere tamen eam nullatenus debuisti. Non enim vult Deus mortem peccatoris, sed ut convertatur ad penitenciam, et vivat. Idcirco placeat tibi consilium nostrum, et facias hoc, quod melius tibi et levius videri potest: miserere anime tue, ut non sis tuus tibimet ipsi homicida. Relinque quapropter, te rogamus, hoc malum seculum, quod te traxit ad tam inmanissimum peccati facinus; ingredere monasterium, humiliare sub manu abbatis, multorum fratrum precibus adiutus observa cuncta supplici animo, quae tibi fuerint inperata, si forte ignoscat infinita Dei bonitas peccatis tuis et refrigeret animam tuam prius, quam crucieris perpetuis flammis. Hoc levius et melius tibi esse certissime scias. Sin autem publicam penitenciam, permanens in domo tua vel in hoc mundo, vis agere (quod tibi peius, et durius, et gravius esse non dubites) ita, ut agere debeas, exhortamur, omnibus diebus, quibus penitere debes, 
hec omnia, quae tibi misericorditer supra dicta sunt, perfecto corde Domino auxiliante feceris et custodieris, confidimus de inmensa clementia Dei, remissionem te tuorum habiturum peccatorum, et secundum dictum iusti bonique pastoris resolvet te sancta ecclesia ab hoc vinculo peccati in terris, ut per ipsius gratiam, qui eam suo sanguine acquisivit, solutus sis in celis. Si autem aliter feceris, et sanctae matris ecclesiae tam salubrem admonitionem despexeris, ipse tibi sis iudex, et in laqueo diaboli, quo irretitus teneris, permanebis; sanguis tuus super caput tuum; nos alieni a consortio tuo pro aliorum filiorum Dei salute, ipso opitulante, omni sollicitudine nitimur desudare, et Domini misericordiam attentius cottidie inplorare. (C.33 q.2 c.9) Item Augustinus de adulterinis coniugiis. POTIUS UXORE VIVENTE QUIS ALIAM DUCAT, QUAM HUMANUM SANGUINEM FUNDAT. Si (quod verius dicitur) non licet homini Christiano adulteram coniugem occidere, sed tantum dimittere: quis est tam demens, qui dicat ei: fac quod non licet, ut liceat tibi quod non licet? Cum enim utrumque secundum legem Christi illicitum sit, sive adulteram occidere, sive alteram ducere illa vivente, ab utroque est abstinendum, non illicitum pro illicito faciendum. Si enim facturus est quod non licet, iam faciat adulterium et non faciat homicidium, ut vivente uxore aliam ducat, non humanum sanguinem fundat. (C.33 q.2 d.p.c.9) ¶ In premissis auctoritatibus quique prohibentur adulteras coniuges suas occidere; sed post septem annorum penitenciam permittitur eis illas dimittere. Si autem illas interfecerint, iubentur sine spe coniugii perpetuo manere, nisi forte propter lapsum 
(C.33 q.2 c.11) QUARE SIT INSTITUTUM POST SEPTEM ANNOS IN PRISTINUM STATUM PENITENTEM REDIRE. Hoc ipsum, quod canonum censura post septem annos remeare penitentem in pristinum statum precepit non electione proprii arbitrii sancti Patres, sed potius ex sentencia divini iudicii sanxerunt. Nam legitur, quod Maria soror Aaron prophetissa, dum detractionis adversum Moysen incurrisset delictum, illico stigmate lepre perfusa est, cumque peteret Moyses, ut emundaretur, precepit eam Dominus extra castra septem diebus egredi, et post emundationem rursus eam in castra admitti. Maria ergo soror Aaron caro intelligitur sacerdotis, quae, dum superbie dedita sordidissimis cogitationum maculatur contagiis, extra castra septem diebus, hoc est extra collegium sanctae ecclesiae septem annis proiciatur, ut post emundationem viciorum loci vel pristine dignitatis recipiat meritum. Et post pauca: (§ 1) In fine autem epistole hoc adiciendum putavi, ut, quotiescumque in gestis conciliorum discors sentencia invenitur, illius magis teneatur sentencia, cuius antiquior aut potior extat auctoritas. (C.33 q.2 d.p.c.11) ¶ Hoc quamquam de sacerdotibus videatur specialiter dictum, generaliter tamen de omnibus penitentibus oportet intelligi. Ad imitationem namque illius dominice sentencie David de adulterio et homicidio reprehensus unius ebdomade ieiunium in satisfactionem 
propter lapsum adolescentie, quem formidant, penitencie remedium suscipere negligunt, auctoritate canonica permittitur eis vel contracta matrimonia retinere, vel alia contrahere. Unde Leo papa scribit Galerio episcopo Tripolitano: (C.33 q.2 c.13) EX INDULGENTIA POST PENITENCIAM LEGITIMA NON NEGENTUR MATRIMONIA. Audivimus a quibusdam, quod in vestris diocesibus et finibus Christianorum cetus levi occasione se subtrahunt penitencie iugo, dicentes, quia, si penitenciam agimus, coniugii debemus relinquere copulam; in quo errant et de veritatis calle discedunt, quia pro omnibus illicitis penitenciam unusquisque Christi nominis cultor sustinere atque peragere summopere debet, dicente Domino: “Penitenciam agite, appropinquabit enim regnum celorum.” Coniugium vero legitimum nulli orthodoxorum penitenciam sustinenti solvere licet. Et infra: (§ 1) Sacris vos expedit eos alloquiis edocere, ut erroris eripiantur caligine, et licitis copulationibus iuncti de omnibus illicitis penitenciam agere procurent. (C.33 q.2 c.14) Item Leo IV. PROPTER LAPSUM IUVENILIS INCONTINENTIE NON NEGENTUR PENITENTIBUS LICITA CONIUGIA. In adolescentia constitutus si urgente aut metu mortis, aut captivitatis periculo penitenciam gesserit et postea timens lapsum incontinentie iuvenilis copulam uxoris elegerit, ne crimen fornicationis incurreret, rem videtur fecisse venialem, si preter coniugem nullam omnino cognoverit. In quo tamen non regulam constituimus, sed quid sit tollerabilius estimamus. (C.33 q.2 c.19) Item ex concilio Tolletano VI DE EODEM. 
coniugium, quousque possit adipisci temporis maturitate continentie statum, quod nos ut de viris, ita et de feminis equo modo censemus. Non quidem hoc generaliter et canonice preceptum, sed constat vobis pro humana fragilitate indultum ea dumtaxat ratione, ut si is, qui penitencie non est legibus deditus, ante ab hac vita discesserit, quam ex consensu ad continentiam unus eorum fuerit regressus, superstiti non liceat denuo ad uxoris transire amplexus. Si autem illius vita extiterit superstes, qui non accepit absolutionem penitentis, nubat, si se continere non potest, et alterius consortio fruatur uxoris. Quod in utroque sexu pari modo a nobis manifestum est esse decretum, ita videlicet, ut in his omnibus sacerdotis expectetur ordinatio, ut, iuxta quod etatem aptam prospexerit, penitencie absolutionis tribuat legem. (QUAESTIO 3) (TRACTATUS DE PENITENTIA) (DISTINCTIO 1) (de pen. D.1 d.a.c.1) ¶ His breviter decursis, in quibus extra negocii finem aliquantulum evagati sumus, ad proposite cause terciam questionem pertractandam, qua queritur utrum sola cordis contritione, et secreta satisfactione, absque oris confessione quisque possit Deo satisfacere, redeamus. Sunt enim qui dicunt, quemlibet 
promissionem peccata dimiserit. (§ 1) Nondum pronunciat ore, et tamen Deus iam audit in corde, quia ipsum dicere quasi quoddam pronunciare est. Votum enim pro opere reputatur.” (de pen. D.1 c.30) Item, sicut auctoritas testatur: (§ 1) “Voluntas remuneratur, non opus. Voluntas autem in cordis contritione est, opus vero in oris confessione.” (de pen. D.1 d.p.c.30) ¶ Luce clarius constat cordis contritione, non oris confessione peccata dimitti. (de pen. D.1 c.31) Item Prosper. Porro illi, quorum peccata humanam noticiam latent, non ab ipsis confessa, nec ab aliis publicata, si ea confiteri vel emendare noluerint, Deum, quem habent testem, ipsum habituri sunt et ultorem. Et quid eis prodest humanum iudicium vitare, cum, si in malo suo permanserint, ituri sunt in eternum, Deo retribuente, supplicium? Quod si sui ipsi iudices fiant, et veluti sue iniquitatis ultores, hic in se voluntariam penam severissime animadversionis exerceant, temporalibus penis mutabunt eterna supplicia, et lacrimis ex vera cordis conpunctione fluentibus restinguent eterni ignis incendia. (de pen. D.1 c.32) Et infra. Facilius Deum sibi placabunt illi, qui non humano convicti iudicio, sed ultro agnoscunt crimen, qui aut propriis illud confessionibus produnt, aut nescientibus aliis (quales occulti sunt) ipsi in se voluntarie excommunicationis sentenciam ferunt, et ab altari, cui ministrabant, non animo sed offitio separati vitam suam tamquam mortuam plangunt, certi quod reconciliati sibi efficacis penitencie fructibus a Deo non solum amissa recipiant, sed etiam cives superne civitatis effecti ad gaudia sempiterna perveniant. (de pen. D.1 d.p.c.32) ¶ Hoc idem probatur 
confessus fuerit”, set tantum “Conversus fuerit et ingemuerit, vita vivet et non morietur.” Hinc Iohel Propheta ait: (de pen. D.1 c.33) Scindite corda vestra, et non vestimenta vestra. (de pen. D.1 d.p.c.33) ¶ Ostendens contritionem cordis, quae in eiusdem scissione intelligitur, non in confessione oris, quae pars est exterioris satisfactionis, quam scissuram vestium nominavit, a parte totum intelligens, peccata dimitti. Hinc etiam per eundem Prophetam Dominus ait: (de pen. D.1 c.34) Convertimini ad me et ego convertar ad vos. (de pen. D.1 d.p.c.33) ¶ Conversio autem dicitur quasi cordis undique versio. Si autem cor nostrum undique ad Deum a malo vertitur, mox conversionis sua fructum meretur, ut Deus ab ira ad misericordiam conversus peccati prestet indulgentiam, cuius primo preparabat vindictam. Unde datur intelligi, quod etiam ore tacente veniam consequi possumus. Hinc etiam leprosi illi quibus Dominus precepit, ut ostenderent se sacerdotibus, in itinere, ante, quam ad sacerdotes venirent, mundati sunt. Ex quo facto nimirum datur intelligi, quod ante, quam sacerdotibus ora nostra 
perveniat, emundatur, dum per contritionem cordis ante confessionem oris peccati venia indulgetur. Hinc etiam medici negantur resuscitare aliquem, ut resuscitatus confiteatur, dum per prophetam dicitur: “Numquid medici resuscitabunt, et confitebuntur tibi?” Item: “A mortuo, ut auctoritas ait, velut ab eo, qui non est, perit confessio.” Unde penitens ille, qui timore octave territus exclamaverat: “Domine, ne in furore tuo arguas me,” postea supplicans aiebat: “Salvum me fac propter misericordiam tuam, quoniam non est in morte qui memor sit tui; in inferno autem nullus confitebitur tibi.” Si ergo nullus confitetur, nisi suscitatus, nemo autem vivit eterne gehenne filius, et perpetua dampnatione dignus, patet, quod ante, quam quisque confiteatur peccatum, a reatu sue prevaricationis, quo eterna sibi debebantur supplicia, per gratiam interne conpunctionis absolvitur. (§ 2) Item: Si ante, quam quisque confiteatur, a Domino resuscitatur, vel resuscitatus vivit, dum confitetur, vel post resuscitationem iterum mortuus est, et confitetur. Sed, sicut ante, quam resuscitaretur mortuus, confiteri non poterat, sic post resurrectionem mortuus confiteri non valet. Restat ergo, ut resuscitatus vivat, dum peccatum confitetur. Habet itaque resuscitatorem suum sibi presentem, seque inhabitantem. Ut enim Augustinus ait in Psalmo LXII: (de pen. D.1 c.35) Resuscitatus corpore vivit absente suscitatore. Non autem sic resuscitatus in anima. (de pen. D.1 d.p.c.35) ¶ Cum enim Deus sit vita anime, anima vero vita corporis, sicut corpus vivere non potest anima absente, ita non nisi Deo presente anima vivere valet. Habet itaque anima sibi Deum presentem per gratiam, quae vivens peccatum suum confitetur, eamque vita, quae Deus est, inhabitat, quam inhabitando vivere 
probatur. Cuius enim opera quisque facit, eius filius esse perhibetur. Unde quibusdam Dominus ait: “Si filii Abrahe estis, opera Abrahe facite.” Item: “Vos ex patre diabolo estis, quia opera patris vestri vultis facere.” Nemo autem filius Dei et diaboli simul esse potest. “Nemo enim,” ut ipse ait, “potest duobus Dominis servire.” Item, ut Iohannes ait in epistola sua: (de pen. D.1 c.36) Qui natus est ex Deo, non peccat. (de pen. D.1 d.p.c.36) ¶ Ergo nec est filius diaboli. Solo enim peccato filii diaboli sumus. Ergo de regno eius translati sumus in regnum karitatis filii Dei, et sumus erepti de potestate tenebrarum, et facti filii lucis. Cum ergo ante confessionem, ut probatum est, simus resuscitati per gratiam, et filii lucis facti, evidentissime apparet, quod sola contritione cordis sine confessione oris, peccatum remittitur. (de pen. D.1 c.37) Item. Omnis, qui non diligit, manet in morte. (de pen. D.1 d.p.c.37) ¶ Si ergo vivit, et diligit; si diligit, dilectio in eo est; dilectio autem in malo non est. Est enim fons bonorum proprius, in quo non conmunicat alienus. Ergo bonus factus est iste per gratiam ante confessionem peccati: non itaque malus est; bonus enim et 
Non potest quisquam iustificari a peccato, nisi fuerit peccatum ante confessus. (de pen. D.1 c.39) Idem in sermone Quadragesime. Ecce nunc tempus acceptabile adest, in quo confessio a morte animam liberat, confessio aperit paradysum, confessio spem salvandi tribuit. Unde scriptura dicit: 'Dic tu iniquitates tuas, ut iustificeris.' His verbis ostenditur, quia non meretur iustificari qui in vita sua peccata non vult confiteri. Illa confessio vos liberat, quae fit cum penitencia. (§ 1) Penitencia vera est dolor cordis, et amaritudo anime pro malis, quae quisque conmisit. Penitencia est et mala preterita plangere, et plangenda iterum non conmittere. (de pen. D.1 c.40) Item Iohannes Os aureum. Perfecta penitencia cogit peccatorem omnia libenter sufferre. (§ 1) In corde eius contritio, in ore confessio, in opere tota humilitas: hec est fructifera penitencia. (de pen. D.1 c.42) Item Augustinus. Nullus debite gravioris pene accipit veniam, nisi qualemcumque, etsi longe minorem quam debeat, solverit penam. Ita enim inpertitur a Deo largitas misericordie, ut non relinquatur iusticia discipline. (de pen. D.1 c.43) Idem Vincentio. Neminem putes ab errore ad veritatem, et a peccato quocumque seu parvo seu magno ad correctionem sine penitencia posse transire. (de pen. D.1 c.44) Idem de penitencia. Agite penitenciam, qualis agitur in ecclesia, ut oret pro vobis ecclesia. Nemo dicat sibi: occulte ago, apud Deum 
vestras illicito concubitu vos maculastis, si preter uxores vestras cum aliqua concubuistis, agite penitenciam etc. (de pen. D.1 c.49) Item Leo episcopus Theodoro Foroiuliensi episcopo. Multiplex misericordia Dei lapsibus humanis ita subuenit, ut non solum per baptismi gratiam, sed etiam per penitencie medicinam spes vite reparetur eterne, ut qui regenerationis dona violassent, proprio iudicio se condempnantes, ad remissionem criminum peruenirent, sic divine voluntatis presidiis ordinatis, ut indulgentia Dei, nisi supplicationibus sacerdotum, nequeat obtineri. Mediator enim Dei et hominum homo dominus Christus Iesus hanc prepositis ecclesiae tradidit potestatem, ut confitentibus penitencie satisfactionem darent, et eadem salubri satisfactione purgatos ad conmunionem sacramentorum per ianuam reconciliationis admitterent.” Et post pauca: (§ 1) “Si autem aliquis eorum, pro quibus Domino supplicamus, quocumque interceptus obstaculo a munere indulgentie presentis excesserit, et prius, quam ad constituta remedia perveniat, temporalem vitam humana condicione finierit, quod manens in corpore non recepit, consequi exutus carne non poterit.” Et post aliqua: (§ 2) “His autem, qui tempore necessitatis et periculi urgentis instantia presidium penitencie, et mox reconciliationis inplorant, nec satisfactio interdicenda est, nec reconciliatio deneganda, quia misericordie Dei nec 
conmunionem, qui prevaricatione lapsi sunt. (§ 1) Deus autem nullius crimen excepit, qui peccata omnia donavit. (de pen. D.1 c.51) Et paulo post: (§ 1) Dominus par ius et solvendi esse voluit, et ligandi, qui utrumque pari conditione permisit. Ergo qui solvendi ius non habet nec ligandi habet. Et infra: (§ 2) Certum est, quod utrumque licet ecclesiae, heresis utrumque non habet. Ius enim hoc solis permissum est sacerdotibus. Recte igitur ecclesia hoc vendicat, quae veros habet sacerdotes; heresis vendicare non potest, quae sacerdotes Dei non habet. (de pen. D.1 c.52) Item in eodem. Potest fieri, ut aliquis victus suppliciis sermone neget, et corde adoret. Numquid eadem causa eius, qui sponte negat, et eius, quem tormenta inclinaverunt ad sacrilegium? Non. Quam indignum autem est, cum apud homines valeat certaminis gratia, ut apud Deum non valere asseratur? Nam sepe in hoc athletarum seculari certamine etiam victos, quorum fuerunt certamina probata, hominum vulgus cum victoribus coronare consuevit; maxime quos viderit aut forte, dolo, aut fraude excussos victoria. Et Christus athletas suos, quos viderit gravibus paulisper cessisse suppliciis, sine venia patietur manere? Numquid non habebit remunerationem laboris, qui etiam aliquos proiecit? Et infra: (§ 1) Dicis Petro excusanti, ne eius pedes lavares: 'Nisi lavero tibi pedes, non habebis partem mecum.' Quid ergo isti possunt tecum consortium habere, qui claves regni non suscipiunt, negantes, quod peccata dimittere debeant? Quod recte quidem de se fatentur. Non enim Petri hereditatem habent qui Petri sedem non habent, quam inpia divisione discerpunt.” Et paulo post: (§ 2) Egritudo carnis peccatum repellit, luxuria autem carnis culpam adolet. 
4) Sicut semel pro omnibus inmolatus est Christus, ita, quotiescumque peccata donantur, corporis eius sacramentum sumimus, ut per sanguinem eius remissio peccatorum detur. Ergo evidentissime Domini predicatione mandatum est etiam gravissimi criminis reis, si ex toto corde et manifesta confessione peccati penitenciam gerant, sacramenti celestis perfundendam gratiam. (de pen. D.1 c.54) Item. His potestatis sue gratiam negat, (quae in remissione peccatorum est), qui celestem eius potestatem diabolico spiritu separant ab ecclesia Domini, ut omnium temporum hereticos et scismaticos conprehenderet, quibus indulgentiam negat quod omne peccatum circa singulos est ac universos. Et infra: (§ 1) Quid mirum, si salutem negatis aliis, qui vestram recusatis? licet illi nichil a vobis differant, qui a vobis penitenciam petunt. Arbitror enim, quod et Iudas potuisset tanta miseratione Domini non excludi a venia, si penitenciam non apud Iudeos, sed apud Christum gessisset. Et paulo post: (§ 2) Qui agit penitenciam, non solum diluere lacrimis debet peccatum sed etiam emendationibus operire, et tegere delicta superiora, ut non inputetur ei peccatum. (de pen. D.1 c.55) Item in eodem. Nonnulli ideo poscunt penitenciam, ut statim sibi reddi 
fraudarentur gratia. Et paulo post: (§ 1) Facilius autem invenis qui innocentiam servaverit, quam qui congrue egerit penitenciam peccati; ubi acquirende ambitio dignitatis, ubi vini effusio, ubi ipsius copule coniugalis usus? Renunciandum seculo est, et ipsi somno minus indulgendum quam natura postulet, interpellandum est gemitibus, interrumpendum est suspiriis, sequestrandum orationibus, vivendum ita, ut vitali huic moriatur usui, se ipsum homo abneget, et totus inmutetur. Et infra: (§ 2) Nemo in peccatis positus arrogare sibi debet auctoritatem aut usurpationem sacramentorum, quia scriptum est: “Peccasti? quiesce.” (Et paulo post): (§ 3) “Dicimus ergo, agendam penitenciam, et eo tempore agendam, quo culpa deferuescat luxurie, et in peccati captivitate positos reverentiores, non usurpatores esse debere. Et infra: (§ 4) “Nichil est, quod tam summi doloris sit, quam si unusquisque positus sub captivitate peccati recordetur, unde lapsus sit, atque unde deciderit, et quod ad corporea atque terrena ab illa speciosa ac pulchra divine conditionis intentione defluxerit.” (de pen. D.1 d.p.c.60) ¶ Ex his itaque apparet, quod sine confessione oris et satisfactione operis peccatum non remittitur. Nam si iniquitates nostras necesse est, ut dicamus, ut postea iustificemur; si nemo potest iustificari a peccato, nisi antea fuerit confessus peccatum; si confessio paradysum aperit, veniam acquirit; si illa solum confessio utilis est, quae fit cum penitencia (in quo notatur aliud esse confessio, aliud penitencia, sive interior sive exterior accipiatur); si ille, qui promittit veniam occulte apud Deum non apud ecclesiam penitenciam agenti, frustrat evangelium et claves datas ecclesiae, promittit etiam quod Deus negat delinquenti; si nemo potest consequi veniam, nisi quantulamcumque, etsi minorem quam debeat, peccati solverit penam; si solis 
humani generis principio sumamus exordium. Peccato transgressionis primi parentes corrupti a Domino sunt requisiti de culpa, ut peccatum, quod transgrediendo conmiserant, confitendo delerent. Serpens autem de culpa requisitus non est, quia per confessionem non revocabatur ad vitam. Cayn quoque, cum prime prevaricationi fratricidium addidisset, similiter a Domino de culpa requisitus est, dum dicitur ei: “Ubi est Abel frater tuus?” Sed quia superbus peccatum suum confiteri noluit, potius mendaciter negando Dominum fallere conatus est, dicens: “Numquid custos fratris mei sum ego?” indignus venia iudicatus est. Unde in desperationis profundum mersus, dum ait: “Maior est iniquitas mea, quam ut veniam merear” Vagus et profugus exiit a facie Domini, significans, eos, qui peccatum suum confiteri dissimulant, respectu divine miserationis indignos haberi. Reges quoque, qui ignorantia ducti in Abraham deliquerant, non nisi eodem orante sanari meruerunt. In quo figuratur, quod passiones morum non sanantur, nisi orationibus ecclesiae. Moysi quoque precepit Dominus, ut lepra, sive in cute, sive in domo, sive in veste, appareret, sacerdoti ostenderetur, et, iuxta eius arbitrium separata, eius iudicio contaminaretur, vel mundaretur. Saul quoque, cum a spiritu maligno vexaretur, non poterat ad sane mentis offitium redire, nisi prius David psalterium arriperet, et coram eo psalleret, et ita ab eius vexatione cessaret 
subuertetur,” ex edicto regis et principum penitenciam egerunt, dicentes: “Quis scit, si convertatur, et ignoscat Deus, et relinquat post se benedictionem?” Hac humilitate satisfactionis inminentem subuersionem evadere meruerunt. Quorum exemplis evidenter ostenditur, quod nullus a Deo consequatur veniam, nisi primum satisfecerit sibi per penitenciam. Nabuchodonosor propter superbiam suam a rationabili mente in bestialem animum conmutatus, atque a regno suo profugus recedens, non ante regnum recepit, quam conversus Deum predicavit. Denique plebs Israelitica ob culpam sue transgressionis captivitati tradita non ante liberari meruit, quam peccata sua confitens Danielis et aliorum sanctorum precibus veniam accepit. (§ 2) In evangelio quoque venientes ad Iohannem, ut baptizarentur ab eo baptismo penitencie, primum confitebantur peccata sua, ostendentes, quod quisque debet peccata sua dampnando: confiteri, et innovationem melioris vite promittere, si regenerationis gratiam desiderat accipere. Christus quoque alios legitur suscitasse a mortuis, alios a lepra mundasse, alios illuminasse, aliorum membra paralisi dissoluta consolidasse: omnium tamen sanitatem petitio proprie vocis vel amicorum legitur precessisse. Luca enim referente didicimus, quod pro socru Petri prius rogatus est, quam eam sanitati redderet. Leprosus vero ille, quem descendens Dominus de monte mundavit, prius clamavit ad eum: “Domine, si vis, potes me mundare,” quem postea tangendo mundavit. Cecus quoque dum clamaret ad eum: “Miserere mei, fili David,” interrogavit eum Iesus: “Quid vis, ut faciam tibi?” ait: “Rabboni, ut videam lumen.” Tres quoque mortuos audivit, quos aliis orantibus reddidit vite. Quartum quoque discipulo nunciante audivit; sed quia defuerunt vivi, qui pro eo precarentur, resuscitari non 
suum, si tu non claudis os tuum; confitere ergo, et dic: De profundis clamavi ad te, Domine, et evades. Claudet super illum, qui in profundo contempnit, a quo mortuo, velut ab eo, qui non est, perit confessio.” Hinc idem Propheta ait: “Introite portas eius in confessione,” ostendens ad portas misericordie non nisi per confessionem peccati aliquem posse pertingere. (§ 4) Hinc etiam beatus Iohannes Baptista, et Salvator noster exordium sue predicationis a penitencia sumpserunt dicentes: “Penitenciam agite, appropinquabit enim regnum celorum;” ostendentes neminem ad regna celorum posse pertingere, nisi primum per penitenciam Deo curaverit satisfacere. Hinc etiam in Actibus Apostolorum legitur, quod credentes veniebant ad Apostolos, annunciantes actus suos. (§ 5) Ex his omnibus facile monstratur, sine confessione nullum veniam posse mereri. Hinc etiam Leo papa ait: (de pen. D.1 c.61) Sufficit penitentia confessio, quae primum Domino offertur, deinde sacerdoti, qui pro delictis penitencium precator accedit. (de pen. D.1 c.62) Idem. Penitencia, quae dilata est, cum studiosius petita fuerit, non negetur, ut eo modo ad indulgentie medicinam anima vulnerata perveniat. (de pen. D.1 c.63) Item Augustinus in sermone de penitencia: 
negligere forte non debeat, melius expetet ecclesiasticum, quam forense iudicium. (de pen. D.1 c.66) Item Ieronimus in Malachia. Qui sanctus sacerdos est, et comedit Pasca Domini, accingatur baltheo castitatis, et audiat cum Apostolis: Sint lumbi vestri precincti, et lucerne ardentes in manibus vestris. Qui autem peccator est, et quem remordet propria conscientia, cilicio accingatur, et plangat vel propria delicta vel populi, et ingrediatur ecclesiam, de qua fuerat egressus propter peccata, et cubet vel dormiat in sacco, ut preteritas delicias, per quas Deum offenderat, austeritate vite conpenset. (de pen. D.1 c.67) Idem in Amos Propheta. Si agamus penitenciam, ipsum quoque sue penitebit sentencie. Rursus iuxta eundem Iheremiam promittit prospera si penitenciam egerimus. Quod si negligentia dissolvamur, et illum penitebit sponsionis, promissaque mutabit. Cuius rei exemplum Samariam et Iherusalem habere possumus, quorum alii de inminentibus suppliciis liberati sunt, alii quae patribus promissa fuerant perdiderunt. (de pen. D.1 c.68) Idem super Danielem. Quamobrem, consilium meum placeat tibi, et peccata tua elemosinis redime, et iniquitates tuas in misericordiis pauperum: si forte ignoscat Deus delictis tuis.” Si predixit sentenciam, quae mutari non potest, quomodo hortatur ad elemosinas pauperum et misericordiam ut Dei sentencia permutetur? Quod facile solvitur regis Ezechie exemplo (quem Ysaias dixit esse moriturum) et Ninivitarum, quibus dictum fuerat: “Adhuc quadraginta dies et Ninive subuertetur.” Et tamen ad preces Ezechie et Ninive Dei 
eo dilata est sentencia. Sed quia postea ambulans in aula Babylonis gloriatur, et dicit: 'Nonne hec est Babilon magna, quam ego edificavi in domum regis et in robore fortitudinis mee, et gloria nominis mei?' bonum misericordie perdidit malo superbie. 'Forsitan ignoscat Deus delictis tuis.' Cum beatus Daniel prescius futurorum de sentencia Dei dubitet, rem temerariam faciunt qui audacter veniam peccantibus pollicentur. Et tamen sciendum est, quod Nabuchodonosor bona opera facienti venia repromittitur. (de pen. D.1 c.78) Item Ambrosius in lib. de penitentia. Deus diffinitionem non facit, qui misericordiam suam omnibus promisit, et sacerdotibus suis relaxandi licentiam sine ulla exceptione concessit. Sed qui culpam exaggeraverit exaggeret penitenciam. Maiora enim crimina maioribus abluuntur fletibus. (de pen. D.1 c.79) Idem. Fleat pro te mater ecclesia, et culpam tuam lacrimis lavet. Videat te Christus merentem, et a dicat: 'Beati tristes, quia gaudebitis,' Amat, ut pro uno multi rogent. Denique in evangelio motus vidue lacrimis, quia plurimi pro ea flebant, filium eius resuscitavit. (de pen. D.1 c.80) Idem. 
mortali, perpetua supplicationis humilitate subeunda est. Primo, quia nemo vitam eternam, incorruptibilem inmortalemque desiderat, nisi eum vite huius temporalis, corruptibilis, mortalis peniteat. Non enim sic quisque in novam vitam per sanctificationem baptismi nascitur, ut, quemadmodum ibi deponit omnia peccata preterita, ita etiam statim mortalitatem ipsam carnis, corruptionemque deponat. (§ 2) Tertia est actio penitencie, quae pro illis peccatis subeunda est, quae legis Decalogus continet, et de quibus Apostolus ait: 'Si enim nos iudicaremus, non a Domino utique iudicaremur.'” (de pen. D.1 c.87) Item Iohannes Crisostomus. Quis aliquando vidit clericum cito penitenciam agentem? et si deprehensus humiliaverit se, non ideo dolet, quia peccavit, sed confunditur, quia perdidit gloriam suam. (de pen. D.1 d.p.c.87) ¶ His auctoritatibus asseritur, neminem sine penitencia et confessione proprie vocis a peccatis posse mundari. Unde premisse auctoritates, quibus videbatur probari, sola contritione cordis veniam prestari, aliter interpretande sunt, quam ab eis exponantur. Negationem namque Petri secuta est satisfactio lacrimarum, et trina confessio dominice dilectionis, qua penitus delevit peccatum trine negationis. Non ergo necessaria sibi erat certa satisfactio peccati, cuius totum vite tempus obedientie inpendebatur sui conditoris. Imitabatur enim illud propheticum: “Declina a malo, et fac bonum;” et illud Ysaie: “Derelinquat inpius viam suam, et vir iniquus cogitationes suas etc.” Amplius horum a peccatore nichil exigitur. Non ergo illa auctoritate Leonis papae satisfactio penitencie negatur esse necessaria cuilibet delinquenti, sed ei tantum, qui 
peccata tua continue, numquam malum in corde adversus proximum tenebis,” non ita intelligendum est, ut sine confessione oris peccata dicantur dimitti, sed sine publica satisfactione. Secreta namque peccata secreta confessione et occulta satisfactione purgantur, nec est necesse, ut quae semel sacerdoti confessi fuerimus denuo confiteamur, sed lingua cordis, non carnis apud iudicem verum ea iugiter confiteri debemus. (§ 2) Similiter et illud Prosperi intelligitur: “Qui crimen suum ultro agnoscunt, et aut propriis confessionibus illud produnt, aut nescientibus aliis, quales occulti sunt etc.” Aliis nescientibus, id est occulta confessione istis peccatum suum confitentibus, non publice illud manifestantibus. Item illud prophete: “Dixi: confitebor, et tu remisisti,” id est remissibilem iudicasti, “inpietatem peccati mei.” Ita et illud Augustini intelligitur: “Magna pietas Dei, ut ad solam promissionem peccata dimiserit,” id est remissibilia iudicaverit. Item: “Votum pro opere reputatur, cum deest facultas operis.” Unde votum confessionis reputatur pro opere vocis, cum deest facultas confessionis. Item: “Voluntas remuneratur, non opus,” ita intelligitur: voluntas facit opus remunerabile, non opus voluntatem. Item illud: “In quacumque hora peccator conversus fuerit,” converti dicitur qui omnino vertitur: omnino vertitur, cuius opus, vox et cogitatio ita mortificationi desudat peccati, sicut prius servierat iniquitati. Ita et illud intelligitur: 
teneatur. Non ergo premissis auctoritatibus vel argumentis sine confessione oris et satisfactione operis aliquis probatur a peccato mundari. (§ 4) Econtra auctoritas illa Iohannis Crisostomi et Prosperi contra mentem auctoris extorta videtur. Non enim dicitur: “non tibi dico, ut te publice accuses,” sed: “non tibi dico, ut apud alios te accuses.” Sic et Prosper non ait: “omnibus,” sed simpliciter: “aliis nescientibus.” Unde evidentissime datur intelligi, quod sine confessione oris possunt peccata deleri. Ea vero, quae ad exhortationem penitencie et confessionis dicta sunt, non huic sentencie contraria videntur. Vel enim sunt verba exhortationis, non iussionis, sicut illud: “Confitemini alterutrum peccata vestra,” vel si qua iubendo dicta sunt, non ad oris confessionem, sed cordis, non ad exteriorem satisfactionem, sed ad interiorem referenda sunt. (§ 5) Est enim penitencia alia interior, alia exterior. Interior penitencia est illa, de qua Augustinus ait: “Omnis, qui sue voluntatis arbiter est constitutus, non potest inchoare novam vitam, nisi peniteat eum veteris vite.” Item de eadem Petrus in Actibus Apostolorum legitur dixisse: “Penitenciam agite, et baptizetur unusquisque vestrum.” Quod de interiori penitencia, non de exteriori dictum accipitur. De exteriori vero penitencia Ambrosius ait super epistolam ad Romanos: “Gratia Dei in baptismate non requirit gemitum vel planctum, non opus aliquod, sed solam confessionem cordis, et omnia gratis condonat.” Quaecumque ergo de penitencia iubendo dicta sunt, non ad exteriorem, ut diximus, sed ad interiorem referenda sunt, sine qua nullus umquam Deo reconciliari potuit. (§ 6) Illud autem Augustini, quo quisque negatur veniam consequi, nisi prius quantulamcumque peccati solverit penam, non huic sentencie invenitur adversum. Nullus 
ignoscit. Ignoscit enim se ipsum punienti. Misericordia est, quod homo liberatur; veritas, quod peccatum punitur.” Idem in Psalmo LXXXIV: “Veritas de terra oritur, id est confessio de homine, ut se accuset, et sic iusticia de celo prospexit, ut publicanus confitens rediit iustificatus; iusticia prospicit, quasi Deus dicat: parcamus huic, quia non parcit sibi; ignoscamus, quia agnoscit. De celo ergo iusticia prospexit, id est, a Deo data est iustificatio penitenti.” (§ 7) Hec ergo secreta satisfactio levium sive occultorum criminum Deo offerenda est, nec sine pena relaxari probantur quae sic expiari creduntur. Ea vero, quae de publica satisfactione vel oris confessione dicuntur, in publicis et manifestis criminibus intelligenda sunt. Peccata namque Nabuchodonosor, quae propheta misericordiis et elemosinis redimi suasit, peccata quoque Ninivitarum, quae publica satisfactione expiata sunt, cunctis nota erant. Et publica noxa (ut Augustinus testatur) publico eget remedio. (§ 8) Premissis itaque auctoritatibus pro manifestis criminibus manifesta probatur offerenda satisfactio et oris confessio. Latentia vero peccata non probantur sacerdoti necessario confitenda, et eius arbitrio expianda. (§ 9) Econtra ea, quae in assertione huius sentencie dicta sunt, partim veritate nituntur, partim pondere carent. Sine contritione etenim cordis nullum peccatum posse dimitti, occulta vero peccata secreta satisfactione, publica quoque manifesta 
auctoritatibus consentanea: sed multorum exemplis probantur adversa. Filiam namque archisynagogi turbis eiectis Dominus resuscitavit: non tamen, nisi presentibus matre et patre puelle, Petro quoque, Iacobo, et Iohanne, vite reddita est. In quo moraliter instruimur, ut secreta peccata, quae per mortem puelle intelliguntur, non nisi supplicationibus ecclesiae, quae per matrem et patrem puelle designantur, et sacerdotum ministerio, qui per Petrum et ceteros intelliguntur, a Domino existimentur dimitti. (§ 13) Item in Levitico: “Qui domum suam vel agrum Domino vovendo consecraverit, non potest eam redimere, nisi syclo sanctuarii, sacerdote quoque (non ipso) supputante annorum numerum usque ad iubileum.” In quo similiter docemur, quod quicumque domum conscientie vel agrum conversationis per penitenciam Domino offerre, atque precio bonorum operum de vana vite sue conversatione se ipsum redimere voluerit, non potest hoc facere, nisi syclo sanctuarii, id est operibus penitencie, sacra scriptura prefixis. Unde venientibus ad se turbis beatus Iohannes non ait simpliciter: facite penitenciam, vel fructus penitencie, sed addidit: “dignos,” ut pro qualitate videlicet peccatorum qualitas offeratur operum bonorum. Non par enim debet esse fructus boni operis eius, qui nichil vel parum deliquit, atque eius, qui grandia conmisit. Ille tamquam nullius criminis sibi conscius usum sibi in rebus licitis prebet; hunc tamquam multis gravatum etiam a licitis temperare oportet. In iubileo plena remissio prestabatur. Unde per eum perfecta remissio peccati figuratur. Sacerdos ergo numerum annorum usque ad iubileum supputat, cum eius arbitrio penitencie tempora diffiniuntur, quibus quisque plenam peccati remissionem inveniat. Non enim (sicut Esicius ait super eundem locum) statim post diffinitam penitenciam quisque a peccato plene mundatur. (§ 14) Cum ergo, ut ex 
fonte superbie nasci nulli dubium est; species etenim superbie est, se velle iustum videri, qui peccator est; atque ypocrita convincitur qui ad imitationem primorum parentum vel tergiversatione verborum peccata sua levigare contendit, vel, sicut Cayn, peccatum suum reticendo penitus supprimere querit. Ubi autem superbia regnat, vel ypocrisis, humilitas locum habere non valet. Sine humilitate vero alicui veniam sperare non licet. Nec ergo, ubi est taciturnitas confessionis, venia speranda est criminis. Probatur hoc idem auctoritate Augustini, qui in libro de penitencia ait: (de pen. D.1 c.88) Quem penitet omnino peniteat, et dolorem lacrimis ostendat, representet vitam suam Deo per sacerdotem, preveniat iudicium Dei per confessionem. Precepit enim Dominus mundandis, ut ostenderent ora sacerdotibus, docens corporali presentia confitenda peccata, non per nuncium, non per scriptum manifestanda. Dixit enim: 'Ora monstrate,' et: 'Omnes,' non unus pro omnibus; non alium statuatis nuncium, qui pro vobis offerat munus a Moyse statutum, sed qui per vos peccastis et vos erubescatis. Erubescentia enim ipsa partem habet remissionis. Ex misericordia enim hoc precepit Dominus, ut neminem eniteret in occulto. In hoc enim, quod per se ipsum dicit sacerdoti, et erubescentiam vincit timore offensi, fit venia criminis. Fit enim veniale per confessionem quod criminale erat in operatione, et, si 
enim iam de monumento suscitatum obtulit discipulis solvendum, per hoc ostendens potestatem solvendi concessam sacerdoti. Dixit enim: 'Quodcumque solveritis super terram erit solutum et in celis,' hoc est: ego Deus, et omnes celestis milicie ordines, et omnes sancti in gloria mea laudant vobiscum et confirmant quos ligatis et solvitis. Non dixit: quos putatis ligare et solvere, sed in quos exercetis opus iusticie aut misericordie. Alia autem opera vestra in peccatores non cognosco. (§ 1) Quare, qui confiteri vult peccata, ut inveniat gratiam, querat sacerdotem scientem ligare et solvere, ne, cum negligens circa se extiterit, negligatur ab illo, qui eum misericorditer monet et petit, ne ambo in foveam cadant, quam stultus evitare noluit. (§ 2) Tanta itaque vis confessionis est, ut, si deest sacerdos, confiteatur proximo. Sepe enim contingit, quod penitens non potest verecundari coram sacerdote, quem desideranti nec locus, nec tempus. Et si ille cui confitebitur, potestatem solvendi non habeat, tamen fit dignus venia ex desiderio sacerdotis, qui confitetur socio turpitudinem criminis. Mundati enim sunt leprosi, dum ibant ostendere ora sacerdotibus ante, quam ad eos pervenirent. Unde patet, Deum ad cor respicere, dum ex necessitate prohibentur ad sacerdotes pervenire. Sepe quidem eos querunt sed sani et leti; dum querunt ante, quam perveniunt moriuntur. Sed misericordia est Dei ubique, qui et iustis novit parcere, etsi non tam cito, sicut solverentur a sacerdote. (§ 3) Qui ergo omnino confitetur, et sacerdoti meliori, quam potest, confiteatur, si peccatum occultum est, sufficiat referre in noticiam sacerdotis, ut grata sit oblatio muneris. Nam in resurrectione filie principis pauci interfuerunt qui viderent. Nondum enim erat sepulta, nondum extra portam civitatis delata, nondum extra domum in noticiam portata. Intus resuscitavit quam intus invenit, relictis 
confessionis et satisfactionis nitatur, in medium breviter proposuimus. Cui autem harum potius adherendum sit, lectoris iudicio reservatur. Utraque enim fautores habet sapientes et religiosos viros. Unde Theodorus Cantuariensis Archiepiscopus ait in Penitenciali suo: (de pen. D.1 c.90) “Quidam Deo solummodo confiteri debere peccata dicunt, ut Greci. Quidam vero sacerdotibus confitenda esse percensent, ut fere tota sancta ecclesia. Quod utrumque non sine magno fructu intra sanctam fit ecclesiam, ita dumtaxat, ut Deo, qui remissor est peccatorum, peccata nostra confiteamur, et hoc perfectorum est, et cum David dicamus: 'Delictum meum cognitum tibi feci, et iniusticiam meam non abscondi. Dixi, confitebor adversum me iniusticiam meam Domino, et tu remisisti inpietatem peccati mei.' Sed tamen Apostoli institutio nobis sequenda est, ut confiteamur alterutrum peccata nostra, et oremus pro invicem, ut salvemur. Confessio itaque quae soli Deo fit, quod iustorum est purgat peccata. Ea vero, quae sacerdoti fit, docet, qualiter ipsa purgentur peccata. Deus namque, salutis et sanctitatis auctor et largitor, plerumque prebet hanc sue penitencie medicinam invisibili amministratione, plerumque medicorum operatione.” (DISTINCTIO 2) 
(de pen. D.2 c.2) Karitas, quae deseri potest, numquam vera fuit. (de pen. D.2 c.3) Idem super epistolam Iohannis. Radicata est karitas? securus esto; nichil mali procedere potest. (de pen. D.2 c.4) Item Gregorius in Moralibus. “Valida est, ut mors, dilectio.” Virtuti etenim dilectio comparatur, quia nimirum mentem, quam semel a delectatione mundi funditus occidit. (de pen. D.2 c.5) Item Prosper in libro de contemplativa vita. Karitas est, ut michi videtur, recta voluntas, ab omnibus terrenis ac presentibus prorsus aversa, iuncta Deo inseparabiliter et unita, igne quodam Spiritus S. a quo est et ad quem refertur, incensa, inquinamenti omnis extranea, corruptionis nescia, nulli vicio mutabilitatis obnoxia, supra omnia, quae carnaliter diliguntur, excelsa, affectionum omnium potentissima, divine contemplationis avida, in omnibus semper invicta, summa actionum bonarum, salus morum, finis celestium preceptorum, mors criminum, vita virtutum, virtus pugnantium, palma victorum, sanctarum mentium anima, causa meritorum bonorum, premium perfectorum; sine qua nullus Deo placuit, cum qua aliquis nec potuit peccare, nec poterit; fructuosa in penitentibus, leta in proficientibus, gloriosa in perseverantibus, victoriosa in martiribus, operosa in omnibus omnino fidelibus, ex qua quicquid operis boni est vivet. Item: (§ 1) Hec est karitas vera germana, perfecta, quam excellentiorem viam nominat S. Apostolus. Sicut enim sine via nullus pervenit quo tendit, ita sine karitate, quae dicta est via, ambulare non possunt homines, sed errare. Item: (§ 2) Ergo si karitatem Deo exhibeamus, et 
anima, et ex totis viribus diligamus. Ex ea enim parte quis peccat, ex qua minus diligit Deum; quem si ex toto corde diligamus, nichil erit in nobis, unde peccati desideriis serviamus. Et quid est diligere Deum, nisi illi occupari animo, concipere fruende visionis eius affectum, peccati odium, mundi fastidium, diligere etiam proximum, quem in se censuit diligendum, in ipso amore servare legitimum modum, nec pervertere dilectionis ordinem constitutum? Ordinem dilectionis illi pervertunt, nec modum diligendi custodiunt, qui aut mundum, qui contempnendus est, diligunt, aut corpora sua minus diligenda plus diligunt, aut proximos non sicut se ipsos, aut Deum plus quam se ipsos forte non diligunt. Item: (§ 3) Corpus nostrum, qua pars nostri est, ad hoc nobis diligendum est, ut saluti eius ac fragilitati naturaliter consulamus, et agamus, quatinus spiritui ordinate subiectum ad eternam salutem accepta inmortalitate et incorruptione perveniat. Item: (§ 4) Proximos autem tunc diligimus sicut nos, si non propter aliquas utilitates nostras, non propter speranda beneficia vel accepta, non propter affinitates vel consanguinitates, sed propter hoc tantum, quod sunt nature nostre participes, diligamus. Item: (§ 5) Non illi proximi nostri tantum credendi sunt, quos nobis gradus sanguinis iungit, sed proximi nostri credendi sunt omnes homines nature nostre, sicut dixi, participes. Item: (§ 6) Proinde, secundum nos proximos omnes diligimus, quando ad mores bonos, et ad eternam vitam consequendam, sicut 
propriis, patrie sue extorres fieri, parentibus, et uxoribus, ac filiis renunciare parati sunt, et, ut totum dicam, ipsam mortem corporis non solum non refugiunt, sed etiam libenter excipiunt, ambientes a corporis sui vita magis, quam a Deo vita vite sue discedere. (de pen. D.2 c.6) Item Beda super Iohannem. Querendum est interea, quomodo speciale filii Dei agnoscendi signum fuerit, quod super eum descenderit et manserit Spiritus. (§ 1) Quid magni est filio Dei, quod in ipso manere Spiritus astruatur? Notandum, quod semper in Domino manserit Spiritus sanctus; in sanctis autem hominibus, quamdiu mortale corpus gestaverint, partim maneat in eternum, partim rediturus secedat. Manet quippe apud eos, ut bonis insistant actibus, voluntariam paupertatem diligant, mansuetudinem consequantur, pro eterno desiderio lugeant, esuriant et sitiant iusticiam, misericordiam, munditiam cordis, et tranquillitatem pacis amplectantur: sed et pro observatione iusticie persecutionem pati non vereantur, elemosinis, orationibus, ieiuniis, ceterisque Spiritus fructibus insistere desiderent. Recedit autem ad tempus, ne semper infirmos curandi mortuos suscitandi, demones eiciendi, vel etiam prophetandi habeant facultatem. Manet semper, ut possint habere virtutes, ut mirabiliter ipsi vivant. Venit ad tempus, ut etiam aliis per miraculorum signa, quales sint intus, effulgeant. (de pen. D.2 c.7) Item Apostolus. Karitas numquam excidit. (de pen. D.2 c.8) Item Augustinus super epistolam Iohannis. Unctio invisibilis Spiritus sanctus est, unctio invisibilis karitas est, quae, in quocumque fuerit tamquam radix illi 
manum suam in aratrum, etc.” Manum quippe in aratrum mittere est quasi per quendam conpunctionis vomerem ad proferendos fructus terram sui cordis aperire. Sed retro post aratrum aspicit, qui post exordia boni operis ad mala revertitur, quae reliquit. Quod quia electis Dei minime contingit, recte nunc per Prophetam dicitur: 'Non revertebantur, cum incederent.' Et paulo post: Unde et Paulus: “Unum vero, quae retro sunt, oblitus, in ea, quae sunt ante, extendens me, sequor ad palmam superne vocationis.” In anteriora etenim extentus, eorum, quae retro sunt, oblitus fuerat, quia temporalia despiciens sola quae sunt eterna requirebat. (de pen. D.2 c.10) Idem in eodem, omelia V. “Non revertebantur, cum incederent,” quia electi quique sic ad bona tendunt, ut ad mala perpetranda non redeant. 'Qui enim perseveraverit usque in finem, hic salvus erit.' Et, sicut per Salomonem dicitur: 'Iustorum semita quasi lux splendens procedit, et crescit usque ad perfectum diem.' In eorum namque animo bonum desiderium atque intellectus lucis intime iam pars diei est; sed quia usque ad finem vite in virtute proficiunt, ad perfectum diem tunc veniunt, quando ad regna celestia perducti, in ea luce, quam desiderant, iam minus aliquid non habebunt.” (de pen. D.2 c.11) Idem in eodem omelia V. 
Ficta karitas est, quae deserit in adversitate. (de pen. D.2 d.p.c.12) ¶ Ex premissis itaque apparet, quod karitas semel habita ulterius non amittitur. Qui autem karitatem semel habuerit criminaliter ulterius peccare non poterit, ut ad gratiam, non ad naturam inpossibilitas referatur. Quod autem karitatem habens criminaliter peccare non possit, testatur Augustinus omelia 8. dicens: (de pen. D.2 c.13) Quia radix omnium malorum est cupiditas, et radix omnium bonorum est karitas, et simul ambe esse non possunt, nisi una radicitus evolsa fuerit, alia plantari non potest. Sine causa aliquis conatur ramos incidere, si radicem non contendit evellere. (de pen. D.2 d.p.c.13) ¶ Cum ergo qui criminaliter peccat karitatem numquam habuisse probatur, evidenter colligitur, penitenciam non agere, qui quandoque criminaliter peccavit. Unde Augustinus: (de pen. D.2 c.14) Karitas est aqua, de qua Dominus ait in evangelio: “Qui biberit ex aqua, quam ego dabo ei, non sitiet in eternum.” (de pen. D.2 d.p.c.14) ¶ Reprobus ergo, cum eternis mancipatus incendiis in eternum sitiat, quomodo bibet aquam vivam, aut quomodo potabit aquam salientem in vitam eternam, qui, quasi plumbeus demersus in ima, penas luit dampnationis eterne? Item: Sine karitate quomodo veram contritionem cordis quis habere poterit? quomodo ergo delictorum remissionem? quae si non dimissa, quomodo non omnia prorsus ad penam exigenda? Item Dominus: “Amen, amen dico vobis, qui credit in me habet vitam eternam.” Qui ergo non habet vitam eternam non credit in Christum. In Christum vero 
vivet in eternum.” Qui ergo non vivit in eternum non manducavit panem vivum: sed qui non manducavit in eum non credidit. Hoc est enim manducare panem vivum, quod credere in Christum, id est amando tendere in ipsum. Cum igitur reprobus in eum non crediderit, quem non manducavit, et ita fidem Christianorum (qua sola peccata relaxantur) non habuerit, quomodo, si vivit Dominus, cui omne iudicium dedit Pater, iudicium perpetue dampnationis effugiet omnium non solum actualium, sed etiam originalium? (§ 1) Hec, quae de karitate dicuntur, de perfecta intelligi possunt, quae semel habita numquam amittitur. Exordia vero karitatis enutriuntur, ut crescant, et conculcantur, ut deficiant. Nemo enim repente fit summus, sed in bona conversatione, quae sine karitate nulla est, a minimis quisque inchoat, ut ad magna perveniat. Sunt itaque gradus non solum inter virtutem et virtutem, sed etiam in eadem virtute. Unde Gregorius super Ezechielem scribit, dicens: (de pen. D.2 c.15) Dum sanctam ecclesiam Dominus suscipit, in gradibus eius dinoscitur, quia eius gloria per illius incrementa declaratur. Quantum enim sancta ecclesia ascendendo proficit, tantum Deus hominibus ex eius virtute innotescit. De his quoque gradibus beatus Iob loquitur, dicens: 'Per singulos gradus meos pronunciabo illum.' Omnipotentem quippe Dominum per singulos 
is, qui necdum perfecte crediderat, simul et credebat, et incredulus erat. (§ 2) Hos nimirum gradus Dominus sub messis nomine describit, dicens: 'Sic est regnum Dei, quemadmodum si iactet homo semen in terram, et dormiat, et exsurgat nocte ac die, et semen germinet, et crescat, dum nescit ille. Ultro enim terra fructificat, primum herbam, deinde spicam, deinde plenum frumentum in spica; et cum ex se produxerit fructus, statim mittit falcem, quoniam adest tempus messis.' Semen homo iactat in terram, cum cordi suo bonam intentionem inserit, et post, quam semen iactaverit, dormit, quia iam in spe boni operis quiescit. Nocte vero surgit ac die, quia inter adversa et prospera proficit, et semen germinat et crescit, dum nescit ille, quia, et cum adhuc metiri sua incrementa non valet, semel concepta virtus ad provectum ducitur, et ultro terra fructificat, quia preveniente se gratia mens hominis spontanea ad fructum boni operis assurgit. Sed hec eadem terra primum herbam, deinde spicam deinde plenum frumentum producit in spica. Herbam quippe producere est inchoationis bone adhuc teneritudinem habere. Ad spicam vero herba venit, cum se virtus animo concepta ad provectum boni operis pertrahit. Plenum vero frumentum in spica fructificat, quando iam tantum virtus proficit, ut esse robusti et perfecti operis possit. Sed cum ex se produxerit fructum, statim mittit falcem, quoniam adest tempus messis. Omnipotens enim Deus producto fructu falcem mittit, et messem suam desecat, quia, cum unumquemque ad opera perfecta perduxerit, eius temporalem vitam per emissam sentenciam incidit, ut granum suum ad celestia horrea perducat. Cum igitur desideria bona concipimus, semen in terram mittimus. Cum vero operari recta incipimus, herba sumus. Cum 
desuper Spiritu, et suam mentem in illius amore roborante, ita solidatus est, ut vires persequentium cesus despiceret, et redemptorem suum libere inter flagella predicaret. (§ 4) Nullus itaque, qui ad bonum propositum adhuc in mentis teneritudine esse conspicitur, despiciatur, quia frumentum Dei ab herba incipit, ut granum fiat. Vir ergo venit ad portam, quia Dominus ac redemptor noster membris suis intrantibus perducit ad se, et ascendit per gradus eius, quia nobis proficientibus eo amplius exaltatur, quo altus et inconprehensibilis esse cognoscitur. In virtutum quippe nostrarum gradibus ipse ascendere dicitur, quia tanto ipse nobis sublimior ostenditur, quanto noster animus a rebus infimis separatur. (de pen. D.2 d.p.c.15) ¶ Hinc etiam Augustinus ait in libro de libero arbitrio: (de pen. D.2 c.16) Qui vult facere Dei mandata, et non potest, iam quidem habet bonam voluntatem, sed adhuc parvam et invalidam. Poterit autem, cum magnam habuerit et robustam. Quando enim martires illa mandata magna fecerunt, magna utique voluntate, id est magna karitate fecerunt, de qua ipse Dominus ait: 'Maiorem karitatem nemo habet etc.'” Et paulo post: (§ 1) “Ipsam karitatem apostolus Petrus nondum habebat, quando timore Dominum ter negavit. Et tamen, quamvis parva et 
Karitas in quibusdam perfecta est, in quibusdam inperfecta: perfectissima autem in hac vita haberi non potest.” (de pen. D.2 c.20) Item Gregorius. Si sermo meus invenerit in cordibus vestris aliquam scintillam gratuiti amoris Dei, ipsam nutrite, ad hanc augendam vos advocare studete. Et paulo post: Flate, nutrite in vobis; ut cum creverit, et flammam dignissimam fecerit omnium cupiditatum ligna consumat.” (de pen. D.2 d.p.c.24) ¶ (§ 1) Hec itaque karitas, quae in Petro ante negationem herba fuit, et in singulis nascitur ante, quam roboretur, ante sui perfectionem amittitur et reparatur. Unde Augustinus in libro de correctione et gratia: “Quicumque ab illa originali dampnatione ista divine gratie largitate discreti sunt, non est dubium, quin procuretur eis evangelium, et, cum audiunt, credunt, et in fide, quae per dilectionem operatur, usque in finem perseverant, et, si quando exorbitant, correcti emendantur, et quidam eorum, etsi ab hominibus non corripiantur, in viam, quam reliquerant, redeunt et cetera.” (de pen. D.2 c. 25) In eodem. “'Firmum fundamentum Dei stat, inmobile habens signaculum hoc: Scit Dominus qui sunt eius.' Horum fides, quae per dilectionem operatur, profecto aut omnino non deficit, aut, si qui sunt, quorum deficit, reparantur ante, quam vita ista finiatur, et deleta iniquitate, quae intercurrerat, usque in finem perseverantia deputatur.” (de pen. D.2 c.26) In eodem. “Nullus eorum ex bono in malum 
operatur. Et hoc olim in vobis, quia currebatis bene per opera fidei et ex dilectione.” (de pen. D.2 c.29) Item ad Ebreos. “Non est tam iniustus Deus, ut obliviscatur operis vestri etc.” (de pen. D.2 d.p.c.29) ¶ Operis, quod omnia sua fecerunt conmunia, et hoc ex dilectione, et hoc ad gloriam Dei. Ecce triplex bonum, quasi diceret: olim multa operati estis, pro quibus, si penitetis de malis, benefaciet vobis Deus. Romanos quoque et Galathas dum Apostolus redargueret, merito fidei probat assecutos remissionem peccatorum, et sanctificationem in Spiritu sancto, et iusticiam bone operationis, quae omnia aut sine karitate numquam vere in eis fuerunt, aut veram karitatem habuerunt, a qua postea lapsi sunt qui de operibus legis gloriabantur. Item de quolibet adulto Augustinus ait: (de pen. D.2 c.30) Tolle karitatem, odium tenet. Item: (§ 1) Omnis, qui non diligit, odit. Item in evangelio: (§ 2) “Nemo potest duobus Dominis servire; aut enim unum odio habebit, et alterum diliget, aut unum sustinebit et alterum contempnet.” 
recipimus, quia iusticiam, ex qua per peccatum lapsus est. Et paulo post: (§ 1) Expoliantes vos veterem hominem, induite novum, qui renovatur in agnitione fidei secundum imaginem eius, qui creavit eum. Hanc imaginem in spiritu mentis inpressam perdidit Adam per peccatum. Et post pauca: (§ 2) Stola illa prima ipsa iusticia est, unde lapsus est Adam. (de pen. D.2 c.32) Idem in omelia XI Princeps viciorum omnium, dum vidit Adam ex limo terre ad imaginem Dei factum, pudicitia ornatum, temperantia conpositum, karitate splendidum, primos parentes illis donis ac tantis bonis expoliavit, pariter ac peremit. Namque cum homini abstulisset pudicitiam, continentiam, suo dominio eum subiugavit. Et paulo post: (§ 1) Adam amissa temperantia factus est intemperans; perdita karitate malus inventus est. (de pen. D.2 c.33) Item Ambrosius ad Sabinum. “Quando Adam solus erat, non est prevaricatus, quia mens eius adherebat Deo.” (de pen. D.2 c.34) Idem ad eundem. “Primus homo Dei opus recens, confabulator assiduus, qui sanctorum, conplantatus erat virtutibus.” (de pen. D.2 c.35) Idem in Exameron. “Illa anima a Deo pingitur, quae habet in se virtutum gratiam renitentem, splendoremque pietatis. Illa anima bene dicta est, in qua elucet divine operationis effigies. Illa anima bene picta est, in qua est splendor glorie, et paterne imago substantie. Secundum hanc imaginem, quae refulget, pictura preciosa est. 
hec sunt interna velamina, quae nemo alius potest auferre, nisi cum aliquem sua culpa despoliat. Denique sic spoliatus Adam nudus inventus est.” (de pen. D.2 c.38) Idem in libro de Ysaac et anima. “Sed nec Adam primus nudus erat, quem innocentia vestiebat.” (de pen. D.2 c.39) Idem in libro de Paradyso. “'Ut cognoverunt, quia nudi essent.' Et ante quidem nudi erant; sed non sine virtutum tegumento.” (de pen. D.2 d.p.c.39) ¶ Opponitur etiam illud, quod omnis clamat auctoritas: si sic permansisset, ut erat ante peccatum, esset translatus in gloriam, quam habituri sunt sancti; sed nemo adultus sine karitate intrat: karitatem ergo habebat. (§ 1) Item opponitur de Moyse, cuius fidem Apostolus in epistola sua ad Ebreos conmendans, dignis preconiis eius merita predicavit, dum se negavit esse filium filie Pharaonis, malens affligi cum fratribus, quam perfrui iocunditate temporalis palacii; dum fratri conpatiens Egiptium sabulo obruit; dum veritus animositatem regis Egiptum reliquit; dum divino vallatus auxilio regis furorem contempsit, atque in virtute signorum populum de Egipto eduxit. quae omnia quibus laudibus sunt 
producturus aquam de petra, diffidenter excrepuit, dicens: “Numquid de petra hac potero vobis aquam educere?” Quod nulli leve videatur, cum in penam eius delicti sibi et Aaron a Domino dictum sit: “Quia non exaudistis vocem meam, ut glorificaretis me coram filiis Israel, non introducetis populum hunc in terram, quam dedi eis.” (§ 2) An non karitatem habebat Aaron, quando fratri coadiutor datus est, ut esset os eius ad populum, ut fierent signa in Egipto per eum? Qui tamen in cultura vituli postea consensum populo adhibuit. An non karitatem habebat, quando ex omni multitudine filiorum Israel solus electus est a Domino, ut pontificatu ante eum fungeretur? Si karitatem non habebat, bonus non erat; si autem bonus non erat, cur pre ceteris a Domino in pontificem electus est? An non karitatem habebat, quando pro populo cum thuribulo incendio se opposuit, et iram placavit? Et tamen, ut premissum est, ad aquam contradictionis iram Domini adversum se postea provocavit. (§ 3) Numquid etiam David karitatem non habuit, super quem spiritus Domini a die unctionis directus est? An forte dicetur directus esse super eum, ut ex tunc gratiam prophetandi haberet, non ut ex eo gratiam divine dilectionis acciperet? Quod absurdum plane videtur de eo sentire, de quo Dominus ait: “Inveni hominem secundum cor meum.” Quomodo etiam karitatem non habebat, qui querenti animam suam pepercit, et quia oram clamidis eius precidit, postea cor suum graviter percussit, clamans: “Quem persequeris rex Israel, canem mortuum, et culicem unum?” Quomodo karitatem non habebat, qui mortem inimici sui tam gravissime tulit? Quomodo karitatem non habebat, qui aquam de cisterna Bethleem suorum periculo sibi oblatam non bibit, sed coram Domino libavit? Quomodo karitatem non habebat, qui irrisus a Michol filia 
graviter deliquerit nullus ignorat, qui Bethsabee adulterium, et Urie homicidium audivit. Cuius penitenciam si sine karitate Domino obtulit, veram cordis contritionem non habuit. Quomodo ergo sacrificium contriti cordis et spiritus contribulati Domino promittere audebat, dicens: “Si voluisses sacrificium, dedissem utique; holocaustis non delectaberis. Sacrificium Deo spiritus contribulatus etc.?” Denique, cum false penitencie nulla a Deo promittatur remissio, quomodo a Propheta audire meruit: “Dimissum est peccatum tuum,” si veram contritionem cordis non habuit? evidenter itaque apparet, eum tunc karitatem habuisse, et ex karitate sacrificium cordis contriti et spiritus contribulati Domino obtulisse; alioquin temerarie postulasset: “averte faciem tuam a peccatis meis,” et cetera, quae in eodem Psalmo continentur, nisi odium mali et dilectio boni ad humilitatem penitencie illum provocasset. De quo etiam S. Ambrosius in libro de anima et Ysaac scribit, dicens: “Fugerat sanctus David odia Saul regis, non relinquens terras, sed declinans contagia regis inmitis et superbi, quia mens eius adherebat Deo” cui nullus adultus sine karitate adherere potest. Et tamen, quam graviter in populi dinumeratione postea deliquerit, ipsius delicti pena indicavit. (§ 4) Item, secundum hanc sentenciam qui criminaliter delinquit veram peccatorum remissionem in baptismo consecutus non est, sive in annis infantie sive 
'Filioli, custodite vos a simulachris?' Et in eadem rursus epistola: 'Si dixerimus, quia peccatum non habemus, ipsi nos seducimus, et veritas in nobis non est. Si confiteamur peccata nostra, fidelis est et iustus, ut remittat nobis peccata nostra, et emundet nos ab omni iniquitate. Si dixerimus, quoniam non peccavimus, mendacem facimus eum, et verbum eius non est in nobis.' Estimo, quod beatus Iohannes baptizatus ad baptizatos scripserit, et quod omne peccatum ex diabolo sit. Ille peccatorem se confitetur, et sperat remissionem peccatorum post baptisma. Et Iovinianus meus dicit: 'Ne tangas me, quoniam mundus sum.' Quid ergo? Contraria sibi Apostolus loquitur? Minime. In eodem quippe loco, cur hoc dixerit, statim edixit: 'Filioli mei, hec scribo vobis, ut non peccetis; sed et si quis peccaverit, advocatum habemus apud Patrem Iesum Christum iustum, et ipse est propitiatio pro peccatis nostris: non pro nostri autem tantum, sed etiam pro totius mundi. Et in hoc scimus, quoniam cognovimus eum, si mandata eius observemus. Qui dicit se nosse Deum, et mandata eius non custodit, mendax est, et in eo veritas non est. Qui autem servat verbum eius, vere in hoc karitas Dei perfecta est. In hoc scimus, quoniam in ipso sumus. Qui dicit, se in ipso manere, debet, sicut ille ambulavit, et ipse ambulare.' Propterea scribo vobis, filioli mei, omnis, qui natus est ex Deo, non peccat. Ideo dico vobis ut non peccetis, et tamdiv vos sciatis in generatione Domini permanere, quamdiu non peccaveritis; immo, qui in generatione Domini perseverant peccare non possunt. quae enim conmunicatio luci et tenebris? Christo et Belial? Quomodo dies et nox misceri nequeunt, sic iusticia et iniquitas, peccatum et bona opera, Christus et antichristus. Si susceperimus Christum in hospicio pectoris nostri, illico fugamus diabolum. Si peccaverimus, 
mortuum est, sic et fides sine operibus mortua est.' Nec grande putemus unum Deum nosse, cum et demones credant et contremiscant. 'Qui dicit se in ipso manere, debet, sicut ille ambulavit, et ipse ambulare.' (§ 1) Eligat adversarius e duobus quod vult, optionem damus; manet in Christo, an non manet? Si manet, ita ergo ambulet, ut Christus. Si autem temerarium est similitudinem virtutum Domini polliceri, non manet in Christo, quia non ingreditur, ut Christus. Ille peccatum non fecit, nec inventus est dolus in ore eius, qui, cum malediceretur, non remaledixit, et tamquam agnus coram tondente se, sic non aperuit os suum; ad quem venit princeps mundi istius, et invenit in eo nichil; qui cum peccatum non fecisset, pro nobis peccatum eum fecit Deus. Nos autem iuxta epistolam Iacobi multa peccamus omnes, et nemo mundus a peccatis, nec infans, si unius diei quidem fuerit vita eius. Quis enim gloriabitur castum se habere cor? aut quis confidet mundum a peccatis se esse? tenemurque rei in similitudinem prevaricationis Ade. Unde et David: 'Ecce,' ait, 'in iniquitatibus conceptus sum, et in delictis peperit me mater mea.' Et beatus Iob: 'Si fuero iustus, os meum inpia loquetur, et si sine crimine, pravus inveniar, et si purificatus in nive, et lotus mundis manibus, satis me sorde tinxisti, et execratum est vestimentum meum.' Verum, ne penitus desperemus, arbitrantes, nos post peccata baptismi non posse salvari, statim hoc ipsum 
hanc petram edificabo ecclesiam meam,' ab ancilla perterritus negat. Et ipse Dominus: 'Symon, ecce,' inquit, 'sathanas postulavit vos, ut cribraret sicut triticum; ego autem rogavi pro te, ne deficeret fides tua.' Et infra: (§ 2) Si non peccamus post baptisma, cur nobis poscimus peccata dimitti, quae in baptismate iam dimissa sunt? Aliud est autem, si ad catecuminos hec oratio pertinet, 'dimitte nobis debita nostra sicut et nos dimittimus debitoribus nostris' et non convenit fidelibus et Christianis. Paulus vas electionis castigat corpus suum, et in servitutem redigit, ne aliis predicans ipse reprobus inveniatur. (§ 3) Ad Ebreos quoque scribens ait: 'Inpossibile est enim, eos, qui semel sunt illuminati, et gustaverunt donum celeste, et participes facti sunt Spiritus sancti, gustaverunt nichilominus bonum Dei verbum, virtutesque seculi futuri, et prolapsi sunt, renovari iterum ad penitenciam, rursus crucifigentes sibimetipsis filium Dei, et ostentui habentes.' Certe eos, qui illuminati sunt, et gustaverunt donum celeste, et participes facti sunt Spiritus sancti, gustaveruntque bonum Dei verbum, negare non possumus baptizatos. Si autem baptizati peccare non possunt, quomodo nunc Apostolus dicit: 'Et prolapsi sunt?' Verum ne Montanus et Novatus hinc redeant, qui contendunt, non posse renovari per penitenciam eos, qui crucifixerunt sibimet filium Dei, et ostentui habuerunt, consequenter hunc errorem solvit et ait: 'Confidimus autem de vobis, dilectissimi, meliora et viciniora saluti, tametsi ita loquimur. Non iniustus est Dominus, ut obliviscatur operis vestri, et dilectionis, quam ostendistis in nomine ipsius, qui ministrastis sanctis, et nunc ministratis.' Et revera grandis iniusticia Dei, si tantum peccata puniret, et bona opera non susciperet. Locutus sum, inquit Apostolus ita, ut a 
atque peccatis semina nostra sunt incentiva, et perfectio diaboli. Cum viderit, nos super fundamentum Christi edificasse fenum, ligna, stipulam, tunc supponit incendium. Edificemus aurum, argentum, lapides pretiosos, et temptare non audebit. Quamquam et in hoc non sit certa et secura possessio. Sedet quippe leo in insidiis, ut in occultis interficiat innocentem: et vasa figuli probat fornax, homines autem iustos temptatio tribulationis. Et in alio loco scribitur: 'Fili, accedens ad servitutem Dei, prepara te ad temptationem.' Rursus idem Iacobus ait: 'Estote factores verbi, et non auditores tantum. Si quis auditor est verbi, et non factor, iste similis est viro, qui considerat vultum nativitatis sue in speculo; consideravit illud, et statim recedens oblitus est, qualis fuerit.' Frustra monuit, ut iungerent opera fidei si post baptisma peccare non poterant. 'Qui totam,' inquit, 'legem, servaverit, et in uno peccaverit, factus est omnium reus.' Quis nostrum est absque peccato? conclusit Deus omnia sub delicto, ut omnibus misereatur. Petrus quoque: 'Novit,' inquit, 'Deus pios de temptatione eripere.' Et de falsis doctoribus: 'Hi sunt fontes sine aqua, et nebule turbinibus exagitate, quibus caligo tenebrarum reservatur. Superba enim vanitatis loquentes pelliciunt in desideriis carnis luxurie eos, qui paululum effugerant, et ad errorem conversi sunt.' Nonne tibi videtur pinxisse sermo apostolicus novam imperitie factionem? Aperiunt 
suo, nisi penitenciam egeris.' Similiter ceteras ecclesias, Smirnam, Pergamum, Thyatiram, Sardis, Philadelfiam, Laodiciam, ad penitenciam provocat, et, nisi revertantur ad opera pristina, conminatur, et in Sardis paucos habere se dicit, qui non coinquinaverunt vestimenta sua, et ambulaturi sunt cum eo in albis, quia digni sunt. Cui autem scribit: 'Memento, unde cecideris,' et: 'Ecce, missurus est diabolus ex vobis in carcerem, ut temptemini,' et: 'Scio, ubi habitas, ubi est sedes sathane,' et: 'In mente habe, qualiter acceperis et audieris,' et: 'Serva, et penitenciam age,' et reliqua? utique dicit, qui crediderit, et baptizatus fuerit, et stans quondam corruit per delictum. (§ 5) Paulisper de veteri testamento exempla distuleram, quia solent, ubicumque contra eos facit, dicere: 'Lex et prophete usque ad Iohannem.' Ceterum quis ignoret sub alta dispensatione Dei omnes retro sanctos eiusdem fuisse meriti, cuius nunc Christiani sunt? Quomodo ante Abraham placuit in coniugio, sic nunc placent virgines in perpetua castitate. Servivit ille legi et tempori suo, serviamus et nos legi et tempori nostro, in quos fines seculorum devenerunt. David electus secundum cor Domini, qui omnes eius faceret voluntates, et qui in quodam Psalmo dixerat: 'Iudica me, Domine, quoniam ego in innocentia mea ingressus sum, et in Domino sperans non infirmabor. Proba me, Domine, et tempta me; ure renes meos, et cor meum,' postea temptatus a diabolo, et post peccatum penitens loquitur: 'Miserere mei, Deus, secundum magnam misericordiam tuam.' Magnum peccatum magna vult deleri misericordia. Salomon amabilis Domino, et cui bis fuerat Deus revelatus, quia amator mulierum fuit, a Dei amore discessit; Manassem impiissimum regem post captivitatem Babilonicam in pristinam dignitatem liber 
conmemoret, dicens: 'Quid enim numquid homo mundus est coram Deo? aut ab operibus suis sine macula vir? si contra servos suos non credit, et adversos angelos suos pravum quid repperit: quanto magis habitantes in domibus luteis, de quibus et nos ex eodem luto sumus? Temptatio est vita hominis super terram.' Et cecidit lucifer, qui mittebat ad universas nationes, et ille, qui in paradyso deliciarum inter duodecim nutritus est lapides, vulneratus a monte Domini ad inferna descendit. Unde et Salvator in evangelio: 'Videbam,' inquit, 'sathanam, quasi fulgur de celo cadentem.' Si altissima illa sublimitas cecidit, quis cadere non possit? Si in celo ruine, quanto magis in terra. Et tamen, cum ceciderit lucifer, immo post casum coluber antiquus, virtus eius in lumbis est et potestas eius super umbilicum ventris. Obumbrantur in eo arbores magne, et dormit iuxta iuncum, et calamum, et caricem. Ipse est rex omnium, qui in aquis sunt, ubi scilicet voluptas, et luxuria, et propago et irrigatio nuptiarum.” Et infra: (§ 6) “Transivimus ad secundam particionem, in qua negat eos, qui tota fide baptisma consecuti sunt, deinde posse peccare, et docuimus, quod excepto Deo omnis creatura sub vicio sit, non quod universi peccaverint, sed quod peccare possint, et similium vina stantium metus sit. (de pen. D.2 d.p.c.40) ¶ Evidenter itaque ex premissis apparet, nonnullos karitatem habere, quam postea 
amissam recuperent, de reprobis etiam videndum est, an ipsi karitatem habeant, qua amissa postea dampnentur. De his ita scribit Augustinus in libro de correctione et gratia: (de pen. D.2 c.41) Apostolus, sciens, nonnullos diligere Deum, et in eo modo usque in finem non perseverare, mox addidit: 'his, qui secundum propositum vocati sunt sancti etc.' In eodem: (§ 1) An adhuc et iste nolens corripi poterit dicere: Quid ego feci, quod non accepi? quem constat accepisse, et sua culpa quod acceperat amisisse. Possum, inquit, possum omnino, quando me arguis dicere, quod ex bona vita in malam mea voluntate relapsus sum adhuc: quid feci, quod non accepi? Accepi enim fidem, quae per dilectionem operatur, sed in illa usque in finem perseverantiam non accepi.” In eodem: (§ 2) “In bono illos volebam proculdubio manere; erant utique in bono, sed in eo non permanserunt.” In eodem: (§ 3) “Propter huius utilitatem secreti credendum est, quosdam de filiis perditionis non accepto dono perseverandi usque in finem, fide, quae per dilectionem operatur, incipere vivere, et postea cadere” etc. (de pen. D.2 d.p.c. xxx) ¶ Multa similia de reprobis de evangelio etiam: “Qui perseveraverit usque in finem, etc.” In eodem: “Iterum homo iste incepit, etc.” (de pen. D.2 c.42) Item in eodem. “Mirandum est, quare Deus quibusdam filiis perditionis det fidem per dilectionem operantem, nec 
aliquid agit, et karitatem aliquando in ipso necesse est esse. (§ 1) Illud autem Gregorii: “Qui seduci possunt quandoque non reversuri etc.,” non de omnibus generaliter reprobis, sed de ypocritis specialiter intelligendum est. Quod ex verbis eiusdem evidenter datur intelligi. Cum enim questionem proponeret, cur misericors Deus ista fieri permittat, ut Leviathan seu nunc per suggestiones callidas, sive per dampnatum illum, quem replet, hominem, vel solis sibi radios, id est doctos quosque sapientesque subiciat, vel aurum, hoc est viros sanctitatis claritate fulgentes, quasi lutum sibi viciis coinquinando substernat, mox in eiusdem questionis solutione supposuit, dicens: (de pen. D.2 c.44) “Citius ad hoc respondemus, quia aurum, quod pravis eius persuasionibus quasi lutum sterni potuerit, aurum ante Dei oculos numquam fuit. Qui enim seduci quandoque non reversuri possunt, quasi habitam sanctitatem ante oculos hominum videntur amittere, sed eam ante Dei oculos numquam habuerunt. Sepe namque homo multis occulte peccatis involuitur, et in una aliqua virtute magnus videtur, quae ipsa quoque virtus inanescens deficit, quia, dum innotescit hominibus, proculdubio laudatur, eiusque favor inhianter appetitur: unde fit, ut et ipsa virtus ante Dei oculos virtus non sit, 
sternitur, quando occultis peccatis exigentibus etiam virtus, quae publice claruerat, dissipatur. (§ 1) Sed opere precium credimus, si in his virtutem superni ordinis subtilius perpendamus. Sepe enim Deus omnipotens occulta eorum mala div tollerat, et aperta eorum bona electorum suorum usibus profutura dispensat. Nam nonnulli, mundum nequaquam funditus deserentes, non perseveraturi angustum iter arripiunt, sed ad querendam angustam viam exemplo suo eos, qui perseveraturi sunt, accendunt. Unde contingit plerumque, ut hoc ipsum, quod bene videntur vivere, non sibi, sed potius solis electis vivant, dum exemplis suis ad bene vivendi studia perseveraturos alios non perseveraturi provocant. Sepe enim quosdam videmus ad viam ingredi, ad locum propositum festinare, quos alii, quia euntes conspiciunt, secuntur, eundemque pariter locum petunt; sed fit plerumque, ut irruente aliquo inplicationis articulo post se redeant qui preibant, et hi ad locum perveniant, qui sequebantur. Ita nimirum sunt qui non perseverant et viam sanctitatis arripiunt. Idcirco enim virtutis iter non perventuri inchoant, ut eis, qui perventuri sunt, viam, qua gradiantur, ostendant, quorum etiam casus utilitate non modica electorum provectibus servit, quia illorum lapsum dum conspiciunt, de suo statu contremiscunt, et ruina, quae illos dampnat, istos humiliat. Discunt enim in superni adiutorii protectione confidere, dum plerosque conspiciunt de suis viribus cecidisse. Quando ergo bene agere videntur reprobi, quasi planum iter electis sequentibus monstrant. Quando vero in lapsum nequicie corruunt, electis post se pergentibus quasi cavendam superbie foveam ostendunt.” (de pen. D.2 d.p.c. xxx) ¶ Quod vero reprobi negantur comedere panem, qui de celo descendit, vel 
donum, et post hec omnia prolapsi sunt, rursus renovari ad penitenciam.” (§ 1) Hinc etiam diabolus in veritate stetisse, non in ea creatus esse negatur. Fuit enim in veritate conditus; sed, dum de se superbiendo presumpsit, ab ea alienus factus est. In veritate autem quomodo creatus perhibetur, si sine dilectione sui conditoris creatus esse probatur? Aut quomodo bonus a Deo conditus asseritur, si nichil divine directionis in sui creatione accepit? Quomodo ante superbie motum sine vicio extitit, si conditorem suum nullatenus dilexit? Aut quomodo par, sive exellentior ceteris creatus dicitur, si, nonnullis eorum in Dei amore conditis, hic ab eius dilectione vacuus factus est? Unde autem hec differentia inter bonos et malos angelos processit? Si ex creante, iniustus videtur Deus, qui ante peccatum infert penam, vel qui hoc punit, quod creando infudit. Si autem non ex creante, cum non ex traduce, restat, ut ex proprie libertatis arbitrio vicium superbie in angelicam naturam processerit. Bona ergo condita est, quae suo vicio a bono in malum conmutata est. Sed quomodo bona esse potuit, si dilectione penitus caruit? Neque enim angelus nobis similis factus est, quos usque ad tempus etatis certum infirmitas gravat, ut neque virtus, neque vicium ullum in nobis obtineat locum. Accepit ergo dilectionem in sui creatione, sicut et ceteri, de quibus dicitur: “Angelice virtutes, quae in Dei amore 
(de pen. D.2 c.45) “Principium enim,” inquit beatus Gregorius, “viarum Dei Behemoth dicitur, quia nimirum, cum cuncta creans ageret, hunc primum condidit, quem reliquis angelis eminentiorem fecit. Huius primatus eminentiam conspicit Propheta, cum dicit: 'Cedri non fuerunt altiores illo in paradyso Dei; abietes non adequaverunt summitatem eius; platani non fuerunt equales frondibus illius; omne lignum preciosum paradysi Dei non est assimilatum illi et pulchritudini eius, quoniam speciosum fecit eum in multis, condensisque frondibus.' Quid namque accipi in cedris, abietibus, et platanis potest, nisi illa virtutum celestium procere celsitudinis agmina, in eterne leticie viriditate plantata? quae quamvis exelsa sint condita, huic tamen nec prelata sunt, nec equata, qui speciosus factus in multis, condensisque frondibus dicitur, quia prelatum ceteris legionibus tanta illum species pulchriorem reddidit, quanta et supposita angelorum multitudo decoravit. Ista arbor in paradyso Dei tot quasi condensas frondes habuit, quot sub se positas supernorum spirituum legiones attendit. Qui et idcirco peccans sine venia est dampnatus, quia magnus sine conparatione fuerat creatus. Hinc ei rursum per eundem Prophetam dicitur: 'Tu signaculum similitudinis plenus sapientia, et perfectus decore, in deliciis paradysi Dei fuisti.' Multa enim de eius magnitudine locuturus, primo verbo cuncta conplexus est. Quid namque boni non habuit qui signaculum Dei similitudinis fuit? De sigillo quippe annuli talis similitudo imaginaliter exprimitur, qualis in sigillo eodem essentialiter habetur. Et licet homo ad similitudinem Dei creatus sit, angelo tamen quasi maius aliquid tribuens, non eum ad similitudinem Dei conditum, sed ipsum signaculum Dei similitudinis dicit, ut, quo subtilior est natura, eo in illum similitudo Dei plenius credatur expressa. (§ 1) Hinc est, quod primatus eius 
Behemoth iste opertus fuisse describitur, quia eos quasi vestem ad ornamentum suum habuit, quorum dum claritatem transcenderet, ex eorum conparatione clarior fuit. (§ 2) De cuius adhuc descriptione subiungit: 'Aurum opus decoris tui, et foramina tua in die, qua conditus es, preparata sunt.' Aurum opus extitit decoris eius, quia sapientie claritate canduit, quam bene creatus accepit. Foramina vero in lapidibus idcirco fiunt, ut vinculati auro in ornamenti conpositione iungantur, et nequaquam a se dissideant, quos interfusum aurum repletis foraminibus ligat. Huius ergo lapidis in die condicionis sue foramina preparata sunt, quia videlicet capax karitatis est conditus, qua si repleri voluisset, stantibus angelis tamquam positis in regis ornamento lapidibus inherere potuisset. Si enim karitatis auro sese penetrabilem prebuisset, sanctis angelis sociatus in ornamento, ut diximus, regio lapis fixus maneret. Habuit ergo lapis iste foramina; sed superbie vicio karitatis auro non sunt repleta. Nam quia idcirco ligantur auro, ne cadant, idcirco iste cecidit, quia etiam perforatus manu artificis amoris vinculis ligari contempsit. Nunc autem ceteri lapides, qui hic similiter fuerant perforati, penetrantes se invicem karitate ligati sunt, atque hoc in munere, isto cadente, meruerunt, ut nequaquam iam de ornamento regio cadendo solvantur. (§ 3) Huius principatus celsitudinem adhuc idem Propheta intuens adiungit: 'Tu Cherub extentus, et 
si feriendo illi parcere noluit, quem creando in gloria tante claritatis elevavit. Consideret ergo homo, elatus quid in terra mereatur, et si angelis prelatus in celo prosternitur.” (de pen. D.2 d.p.c.45) ¶ Karitas autem, quae in adversitate deseritur, ficta, id est fictilis et fragilis, esse perhibetur, sicut fides, ex qua karitas procedit, ficta, id est fragilis, apud Apostolum esse negatur. Similiter karitas, quae in adversitate deseri potest, dicitur numquam vera fuisse. Sicut enim Ieronimus contra Iovinianum scribit: “Omnis creatura sub vicio est, non quod omnis peccaverit, sed quia nulla est, quae peccare non possit.” Posse autem peccare, ut Augustinus ait, non est aliquid posse, immo aliquid non posse. Unde ille solus vocatur omnipotens, qui hoc non potest, quia omnia potest, quae posse est aliquid posse. Sicut ergo eius conparatione, qui mutabilitatem nescit, omnis creatura viciosa dicitur, quia mutabilitatis est capax, iuxta illud: “Non iustificabitur in conspectu tuo omnis vivens,” et: “Astra non sunt munda in conspectu eius:” sic conparatione eius creature, quae mutationem non recipit, omnis creatura, quae permutatur, non vera sed vana esse probatur. Unde omnis homo mendax dicitur, et vanitati similis factus. (§ 1) Hinc etiam Ecclesiastes: Cuncta, quae sub sole sunt, id est quae temporum vicissitudinem recipiunt, non tantummodo vanitas, quae omni creature ratione mutabilitatis inest, sed etiam vanitas vanitatum, varietate permutationis, quam recipiunt, esse dicuntur. Sic ergo conparatione divine karitatis nulla virtus vera probatur, aut conparatione eius, quae non deseritur, illa, quae amittitur, vera esse dicitur, sic et karitas, quae deseritur, suo modo vera esse negatur. Sicut autem omnis creatura suo modo bona et vera esse dicitur, sic et karitas, quae deseritur, suo 
nulla sequenti culpa maculatur; si vero criminalis culpa illam aliquando sequitur, vera penitencia non fuit, nec veniam a Domino inpetravit. Quod ex diffinitione ipsius penitencie, et multorum auctoritatibus probare contendunt. Ut enim ait Ambrosius in quodam sermone Quadragesime: (de pen. D.3 c.1) “Penitencia est et mala preterita plangere, et plangenda iterum non conmittere.” (de pen. D.3 c.2) Idem in libro de unica penitentia. “Repperiuntur qui sepius penitenciam agendam putant, qui luxuriantur in Christo. Nam si vere in Christo penitenciam agerent, iterandam postea non putarent; quia, sicut unum baptisma, ita unica est penitencia. Verum preteriti nos semper debet penitere peccati: sed hec delictorum leviorum. At ego facilius inveni qui recte servaverit innocentiam, quam qui congrue egerit penitenciam.” (de pen. D.3 c.3) Item Augustinus. “Satisfactio penitencie est peccatorum causas excidere, nec earum suggestionibus aditum indulgere.” (de pen. D.3 c.4) Idem in libro de penitentia. “Penitencia est quaedam 
venia? Tamdiv enim gaudeat et speret de gratia, quamdiv sustentatur a penitencia. Dicit enim Dominus: 'Vade, et amplius noli peccare.' Non dixit: ne pecces, sed: nec voluntas peccandi in te oriatur. Quod quomodo servabitur, nisi dolor in penitencia continue custodiatur? Hinc semper doleat, et de dolore gaudeat, et de doloris penitencia, si contigerit, semper doleat, et non satis sit, quod doleat, sed ex fide doleat, et non semper doluisse doleat.” (de pen. D.3 c.6) Item Gregorius in estivum tempus. “Penitenciam agere digne non possumus, nisi modum quoque eiusdem penitencie cognoscamus. Penitenciam quippe est agere et perpetrata mala plangere, et plangenda non perpetrare. Nam qui sic alia deplorat, ut tamen alia conmittat, adhuc penitenciam agere aut ignorat, aut dissimulat. Quid enim prodest, si peccata quis luxurie defleat, et tamen adhuc avaritie estibus anhelat?” (de pen. D.3 c.8) Item Iohannes Os aureum. “Perfecta penitencia cogit peccatorem omnia libenter sufferre.” Et infra: “In corde eius contritio, in ore confessio, in opere tota humilitas. Hec est fructifera penitencia.” (de pen. D.3 c.9) Item Smaragdus. “Ille penitenciam digne agit, qui sic preterita mala deplorat, ut futura iterum non conmittat. Nam qui plangit peccatum, et iterum admittit peccatum, quasi quis lavet laterem crudum: quem quanto magis abluerit, tanto magis lutum facit.” (de pen. D.3 c.10) 
(de pen. D.3 c.11) Item Ysidorus. de summo bono “Irrisor est, non penitens, qui adhuc agit quod penitet, nec videtur Deum poscere subditus, sed subsannare superbus; canis reversus ad vomitum est penitens ad peccatum. Multi enim indesinenter lacrimas fundunt, et peccare non desinunt. Quosdam accipere lacrimas ad penitenciam cerno, et affectum penitencie non habere, quia inconstantia mentis nunc recordatione peccati lacrimas fundunt, nunc vero reviviscente usu ea, quae fleverunt, iterando conmittunt. Ysaias de peccatoribus dicit: Lavamini, mundi estote. Lavatur, et mundus est, qui et preterita plangit, et flenda iterum non admittit. Lavatur, et non est mundus, qui plangit quae gessit, nec deserit, et post lacrimas ea, quae fleverat, repetit.” (de pen. D.3 c.12) Item Augustinus in libro soliloquiorum. “Inanis est penitencia, quam sequens culpa coinquinat. Vulnus iteratum tardius sanatur, frequenter peccans et lugens veniam vix meretur. Nichil prosunt lamenta, si replicantur peccata. Nichil valet a malis veniam poscere, et mala denuo iterare. Persiste ergo in confessione; esto in penitencia fortiter confirmatus; vitam bonam, quam cepisti, tenere non deseras; propositum bone vite 
sunt, qui conmissa flere non desinunt, sed rursus flenda conmittunt.” (de pen. D.3 c.16) Item. “Baptizatur quippe a mortuo qui mundat se fletibus a peccato; sed post baptisma mortuum tangit qui culpas post lacrimas repetit.” (de pen. D.3 c.17) Item in Moralibus. “Incassum quippe bonum agitur, si ante terminum vite deseratur, quia et frustra velociter currit qui prius, quam ad metas veniat, deficit.” (de pen. D.3 d.p.c.17) ¶ Sed verba diffinitionis non ad diversa tempora, sed ad idem tempus referuntur, videlicet, ut tempore, quo deflet mala, quae conmisit, non conmittat quod adhuc eum flere oporteat. Quod ex subsequentibus verbis eiusdem auctoritatis datur intelligi, dum dicitur: “Nam qui sic alia deplorat, ut tamen alia conmittat, adhuc penitenciam agere aut ignorat, aut dissimulat.” Hinc Augustinus in Enchiridion: (de pen. D.3 d.p.c.21) ¶ Ex persona huiuscemodi penitentis etiam illud Smaragdi intelligitur: “Ille penitenciam digne agit etc.” et illud Augustini: “Penitentes etc.,” et illud Ysidori: “Irrisor est, et non penitens,” et illud Ysaie: “Lavamini mundi estote.” Item et illud Soliloquiorum: “Inanis est penitencia.” Similiter et illud Gregorii: “Qui admissa plangunt,” et: “Baptizatur a mortuo.” Illud autem Ambrosii: “Repperiuntur etc.,” non secundum generalem, sed secundum specialem consuetudinem ecclesiae de solempni penitencia dictum 
(de pen. D.3 d.p.c. xxx) ¶ Hac auctoritate et illud Ambrosii determinatur, et iterum peccaturo per primam penitenciam venia dari monstratur; alioquin nequaquam iterum parceret Deus, qui nec dum pepercisset. “Satisfactio quoque penitencie,” et: “Vade, et amplius noli peccare,” eundem cum diffinitione intellectum habet. Illud autem, quod in libro de penitencia dicitur, de perfecta intelligendum est. Sicut enim karitas alia est incipiens, alia est proficiens, alia perfecta: sic et penitencia alia est incipientium, alia proficientium, alia perfectorum. Sicut autem karitati, licet nondum perfecte, in baptismo datur venia peccatorum, ut quamvis postea graviter aliquis sit peccaturus, tamen tunc intelligatur esse renatus, non aqua tantum (sicut Iovinianus tradidit), sed aqua et spiritu (sicut Ieronimus contra eum scribit): sic et incipientium penitencie venia non negatur, quae quadam ratione perfecta dici potest, quia toto corde gemit et dolet, licet alia ratione potest dici inperfecta, quia non usque in finem duratura. (§ 1) Secundum primum modum perfectionis intelligitur illud Iohannis Oris aurei: “Perfecta penitencia etc.” Iuxta secundum modum perfectionis illud Augustini intelligitur: “Penitencia est vindicta semper puniens in se quod dolet conmisisse.” Illud autem: “Si penitencia finitur, nichil de venia relinquitur,” dupliciter intelligi potest. Si enim iuxta quorumdam sentenciam peccata dimissa 
(§ 2) Quod autem per penitenciam non semel tantum, sed sepissime peccata remittantur, multorum auctoritate probatur. Ait enim Ieronimus ad Rusticum de penitencia: (de pen. D.3 c.23) “'Septies cadit iustus, et resurgit.' Si cadit, quomodo iustus? si iustus, quomodo cadit? sed iusti vocabulum non amittit qui per penitenciam semper resurgit. Et non solum septies, sed septuagies septies delinquenti, si convertatur ad penitenciam, peccata donantur. 'Cui plus dimittitur, plus diligit.'” (de pen. D.3 d.p.c. xxx) ¶ David quoque per penitenciam adulterii simul et homicidii veniam inpetravit. De cuius penitencia in eodem libro Ieronimus ait: (de pen. D.3 c.24) “Totam penitenciam peccatoris ostendit Psalmus quinquagesimus, quando ingressus est David ad uxorem Urie et a Nathan propheta correptus, respondit dicens: 'peccavi,' statimque meruit audire: 'et Dominus abstulit a te peccatum.' Adulterio enim iunxerat homicidium, et tamen conversus ad lacrimas: 'Miserere,' ait, 'mei Deus, secundum magnam misericordiam tuam.' Magnum enim peccatum magna indiget misericordia. Unde iungit et dicit: 'Multum lava me ab iniquitate mea, et a peccato meo munda me, quoniam iniquitatem meam ego agnosco, et peccatum, meum contra me est semper. Tibi soli peccavi,' (rex enim, alium non timebat,) 'et malum coram te feci, ut iustificeris in sermonibus tuis, et vincas, cum iudicaris.' Conclusit enim Deus omnia sub peccato, ut omnibus misereatur. Tantumque profecit, ut dudum peccator et penitens transierit in magistrum: 'Docebo iniquos vias tuas, et inpii ad te convertentur.' 
differretur in posteros, ieiunio inpetravit et sacco. De quo ad eundem Rusticum scribit idem Ieronimus, dicens: (de pen. D.3 c.27) “Achab rex inpiissimus vineam Nabuthe cruore possedit, et, cum Iezabel, non tam coniugio sibi quam crudelitate coniuncta, Helye increpatione corrigitur, hec dicit Dominus: 'Occidisti et possedisti,' et iterum: 'In loco, in quo linxerunt canes sanguinem Nabuthe, ibi lingent sanguinem tuum. Et Iezabel canes comedent ante muros Iezrahel. Quod cum audisset Achab, scidit vestimenta sua, et posuit saccum super carnem suam, ieiunavitque et dormivit in cilicio. Factusque est sermo Domini ad Helyam, dicens: Quoniam reveritus est faciem meam Achab, non inducam malum in diebus eius.' Unum scelus Achab et Iezabel conmiserunt; tamen et converso ad penitenciam Achab pena differtur in posteros, et Iezabel in scelere perseverans presenti condempnatur iudicio.” (de pen. D.3 c.28) Item Iohannes Crisostomus de reparatione lapsi. “Talis, michi crede, talis est erga homines pietas Dei; talis nunquam spernit penitenciam, si ei sincere et simpliciter offeratur. Etiam si ad summum quis perveniat malorum, et inde tamen reverti velit ad virtutis viam, suscipit, libenter amplectitur; facit omnia, quatinus ad priorem revocet statum, quodque est adhuc 
(de pen. D.3 d.p.c.29) ¶ Ninivite quoque, quos Dominus in evangelio conmendat, penitenciam egerunt in predicatione Ione, et ex misericordia Domini indulgentiam consecuti subuersionis interitum subterfugere meruerunt. Sed qualis Achab post acceptam veniam vixerit, textus libri Regum declarat, de quo etiam scribit Ambrosius, quod Iezabel uxor eius, cuius inflammabatur arbitrio, cor eius convertit, et nimiis sacrilegiis execrabilem fecit, et hunc penitencie eius affectum revocavit. De Ninivitis autem in principio Ione scribit Ieronimus (de pen. D.3 c.30) “Sicut ait Herodotus, Ninive a Rege Medorum subuersa est, regnante apud Ebreos Iosia. Unde patet, illam predicante Iona ex penitencia veniam meruisse, sed quia post ad vomitum rediit, ex ira Dei fuisse subuersam.” (de pen. D.3 c.31) Item in principio Naum. “Naum prophetam ante adventum regis Assyriorum, qui populum Israel captivum in suas regiones transtulerat, fuisse, Ebreorum traditio confirmat. Siquidem in fine huius lectionis predicti regis adventum idem Propheta annunciare monstratur. Sed cum habitatores Ninive, Iona interitum civitatis predicante, ne divina ira denunciatum interitum sustinerent, peccatorum et inpietatis penitenciam egissent, accepta Dei misericordia gravioribus se criminibus inplicuerunt. Qua de causa memoratus Propheta, Spiritu sancto plenus iudicium Dei annuncians, ita est elocutus: 'Deus zelans et ulciscens Dominus.'” (de pen. D.3 d.p.c. xxx) ¶ Item, quod frequenter penitenti venia frequenter prestetur, testatur Augustinus in libro de penitencia scribens contra quosdam hereticos, 
semper penitentibus subuenit, et etiam ei placere peccata, quibus semper presto est gratia. Errant autem, immo multum constat ei displicere peccata, qui semper presto est ea destruere. Si enim ea amaret, non ita semper destrueret, sed conservaret, atque ut sua munera foveret. Semper destruit peccata, quae invenit, ne solvatur quod creavit, ne corrumpatur quod amavit. Sumunt ypocrite occasionem isti ex factis Domini. Quem enim bis illuminavit? quem leprosum bis mundavit? quem mortuum bis suscitavit? non Lazarum, quem dilexit; non filium vidue, quem misertus matri reddidit; non filium dissipatorem legitur bis suscepisse; non filiam Abrahe bis a demonio liberasse. In nulla persona iteravit factum, docens, ut aiunt, non sepe a Domino fieri remedium. Dixit multis: 'Vade, et amplius noli peccare, ne deterius tibi aliquid contingat,' promittens penam, non amplius veniam. (§ 1) Quod autem multos cecos et in diverso tempore illuminavit, et multos debiles confortavit, ostendit in diversis illis eadem sepe peccata dimitti, ut quem prius sanavit leprosum alio tempore illuminavit cecum. Ideo enim tot sanavit claudos, cecos, et aridos, ne desperet sepe peccator; ideo non scribitur aliquem nisi semel sanatum, ut quisque timeat iungi peccato. Videmus adhuc cottidie in ecclesia sepe febricitantes, sepe languidos, sepe 
'omnis' (id est quicumque sit ille peccator,) 'salvus erit.' Omnem enim animam iste promissor saturavit bonis, etiam sedentes in tenebris et umbra mortis, nullam excipiens animam. (§ 2) Hunc magistrum intellexit discipulus ille, qui Chorinthios per epistolas suas corrigere voluit, et, ut ipse testatur, ter in litteris eos correxit. Oportebat enim, ut quociens videbat eos cadere, tociens ivuaret surgere. Memor enim erat illius, qui dixerat: 'Quorum remiseritis peccata, remittuntur eis.' Scimus autem, et primos patres, et in omni tempore ecclesiam Dei semper usque in septuagies septies (quod est semper) peccata remittere. Quam potestatem isti ab ecclesia auferre conantur. Oportet enim ecclesiam sic credere, quae confitetur se peccare. Negant enim veritatem seductis esse, qui se absque peccato audent iactare. In multis enim offendimus omnes, nec infans unius diei absque peccato super terram esse potest. Quapropter eliminandus est ab ecclesia, qui umquam penitentibus negat indulgentiam. Non enim inquirit quid Apostolus senserit, qui dixit: 'Nichil mihi conscius sum, sed non in hoc iustificatus sum.' Sentiens etiam iustis peccata solere contingere, non se confirmabat absque peccato, qui se cognovit indissolubili vinculo karitatis coniunctum Christo. Nisi enim sciret, iustos sepe venire ad veniam, quomodo dubitaret, se peccare, qui se sciebat spiritum Dei habere, et intentione mundissima ei servire? Cur enim Dominus pedes lavisset Petri, et ecclesiam hoc idem docuisset, nisi (quoniam cottidiana est offensio) oportet, ut cottidiana sit remissio? Cur docuisset orantes dicere: 'Dimitte nobis debita nostra,' nisi ipse misericors perseveraret, qui nos ab hac petitione non vult deficere?” (1 DP) 
concedatur, Deus tamen super eos patiencie sue non obliviscitur. Ex quorum numero si quis nobis dicat dicite, utrum michi aliquid prosit ad vitam futuram, si in ista vita illecebrosissime voluptatis blandimenta contempsero, si me penitendo vehementius quam prius excruciavero, si miserabilius ingemuero, si flevero uberius, si vixero melius, si pauperes sustentavero largius, si karitate, quae operit multitudinem peccatorum, flagravero ardentius: quis nostrum ita desipit, ut huic homini dicat: Nichil tibi ista in posterum proderunt; vade, saltim huius vite suavitate fruere? avertat Deus tam inanem sacrilegamque dementiam.” (de pen. D.3 d.p.c. xxx) ¶ Sive autem quis dicat, primam penitenciam tantum post baptismum utilem esse, non sequentem, sive quis contendat, ultime tantum veniam dari, non precedenti, semper tamen auctoritati adversatur, quae sepissime penitenti veniam repromittit. quae autem sit vera penitencia, cui numquam venia negatur, et quae sit falsa, cui numquam indulgentia promittitur, Adamantius et Esitius super Leviticum testantur. Adamantius: (de pen. D.3 c.34) “'Inter hec hyrcum, qui oblatus fuerat, etc.' Non peccare solius Dei est: emendare sapientis. Sed raro invenias qui se corrigat. Rara confessio peccati, rara penitencia. Repugnat natura et verecundia, 
fuisse penitenciam in sanctis sanctorum; sacerdotes quasi segnes increpat. (§ 1) Respondet Aaron, providum esse debere sacerdotale iudicium, nec male sane conscientie facile esse credendum id muneris, ne fiat error deterior priore. Vase enim fetido vel oleum vel vinum facile corrumpitur. Quomodo autem poterat, ubi ignis alienus erat, peccatum exuri et in conspectu Domini, cui cuncta sunt aperta? quasi non conplacet Deo qui iniusticiam corde inclusam tenet, et se penitenciam agere perhibet. Ignis alienus libido, avaricia, et omnis cupiditas prava. Hic ignis exurit, non mundat. In quibus enim est, si offerant in conspectu Domini, ignis eos celestis absumit, sicut Nadab et Abiud cum his, quae pro peccato fuerant oblata. (§ 2) Qui ergo vult mundari ignem alienum removeat, et illi igni se offerat, qui culpam exurit, non hominem. Hic ignis siccavit emoroisse sanguinem profluentem; hic siccavit culpam latronis. Ignis enim consumens est; sanat simpliciter et pure confitentes. Iudas: 'Peccavi,' inquit, 'tradens sanguinem iustum;' sed in pectore habuit ignem alienum, quo inflammante cucurrit ad laqueum. Indignus autem remedio fuit, quia non pura mente penituit. Culpam ergo eius non auferunt sacerdotes, qui dolose offert se, nec in eo possunt epulari, quorum cibus est peccatorum remissio. Unde verus sacerdos ait: 'Meus cibus est, ut faciam voluntatem patris mei,' id est, ut peccatores conversi et penitentes salventur. Non est acceptum Deo sacrificium, nisi verum et sincerum.” (de pen. D.3 c.35) Item Esitius. “'Inter hec hyrcum, qui offertur etc.' Quia omne peccatum per penitenciam deletur, et qui predictum peccatum alterius doctrine et blasphemie conmiserunt 
sacrificium in loco sancto, scilicet in ecclesia, in propitiationem peccatorum. Unde addit: 'quemadmodum preceptum est michi,' sic precepi. Moyses ergo gerit personam Christi. Exustum repperit, quia in Spiritum sanctum peccaverant; ab intelligibili igne Spiritus sancti oblatio pro penitencia ablata est. Voluntarie peccantibus non relinquitur hostia pro peccato. Nam sicut vera penitencia veniam promeretur, ita simulata irritat Deum, quia Spiritus sanctus discipline effugiet fictum. Hoc autem sancti Patres irremissibile peccatum et blasphemiam in Spiritum sanctum dixerunt, in sceleribus usque ad finem vite perseverare, de potentia et misericordia Dei et redemptoris diffidere.” (de pen. D.3 d.p.c.39) ¶ His auctoritatibus, quae sit vera, quae falsa penitencia ostenditur, et false nulla indulgentia dari probatur; in quo illorum sentencia destruitur, qua eum, qui pluribus irretitus fuerit, asseritur unius delicti penitencia eiusdem veniam a Domino consequi sine alterius criminis penitencia. Quod etiam multorum auctoritatibus probare conantur. Quarum prima est illa Naum prophethe: “Non iudicabit Deus bis in idipsum.” Sed quem sacerdos iudicat Deus iudicat, cuius personam in ecclesia gerit. Qui ergo a sacerdote semel pro peccato punitur, non iterum pro eodem peccato a Deo iudicabitur. 
amplius a Deo puniretur. Item, si illa satisfactio non fuit, quam in adulterio vivens pro homicidio obtulit, cum adulterii eum penituerit, utriusque penitencia ei inponenda erit; quod a ratione alienum ecclesiastica probatur consuetudine, quae pro eodem peccato (nisi reiteratum fuerit) nulli penitenciam bis inponit. (§ 1) Sed quod ei, qui crimen sibi reservat, de alio venia non prestetur, non solum premissis probatur auctoritatibus Esitii, Adamantii, Augustini, Smaragdi, Ysidori, Gregorii, verum etiam alia auctoritate eiusdem Augustini in libro de penitencia. Ait enim: (de pen. D.3 c.42) “Sunt plures, quos penitet peccasse, sed non omnino, reservantes sibi quaedam, in quibus delectentur, non animadvertentes, Dominum simul mutum et surdum a demonio liberasse. Per hoc docet, nos numquam nisi de omnibus sanari. Si enim vellet peccata ex parte reservari, habentem septem demonia, perficere potuit sex expulsis. Expulit autem septem, ut omnia crimina simul eicienda doceret. Legionem autem ab alio eiciens, neminem reliquit de omnibus, qui liberatum possideret, ostendens, quod, etiamsi peccata sint mille, oportere de omnibus penitere. Laudatus est enim Dominus, quoniam eiecto demonio locutus est mutus. Numquam aliquem sanavit, quem non omnino liberavit. Totum enim hominem sanavit in sabbato, quia et corpus ab infirmitate, et animam ab omni contagione, indicans penitentes oportere simul dolere de omni crimine in anima orto et in corpore. Scio enim Dominum inimicum omni criminoso. Quomodo ergo qui crimen reservat de alio reciperet veniam? Sine amore Dei consequeretur veniam, sine quo nemo umquam invenit gratiam. Hostis enim Dei est, dum offendit perseveranter. Quaedam enim inpietas infidelitatis est, ab illo, qui iustus et iusticia est, 
ostendit dolorem temporalium. Quem ergo penitet omnino peniteat etc.” -X Pars+ (de pen. D.3 d.p.c. xxx) ¶ Auctoritas illa Naum prophete: “Non iudicabit Deus bis etc.,” non ostendit omnia, quae temporaliter puniuntur, non ulterius a Deo punienda. Quamquam enim Sodomitas, Egyptios, Israelitas in heremo super eundem locum dicat Ieronimus temporaliter a Deo punitos, ne in eternum punirentur, non tamen intelligendum est de omnibus hoc generaliter; alioquin cuique sceleroso optandum esset, ut celesti fulmine percussus, aut aquis inmersus, aut a serpentibus vulneratus pro peccatis suis divinitus interiret, ut eternos cruciatus brevis et pena momentanea terminaret. Illud etiam Apostoli falsum esset, quod de prostratis in deserto in epistola ad Ebreos scribens ait: “Propter incredulitatem suam non intraverunt in terram promissionis.” Ubi probatur, quod sicut merito sue infidelitatis requiem illam amiserunt, ita propter eandem infidelitatem veram requiem eterne beatitudinis nullo modo intraverunt. (§ 1) Intelligitur ergo illud Ieronimi de his tantum, qui inter ipsa flagella penitenciam egerunt, quam, etsi brevem et momentaneam, tamen non respuit Deus; sicut et illud Prophete: “Non iudicabit Deus bis in idipsum,” de his tantum intelligi oportet, quos supplicia presentia 
maledixerat, et qui ligna in sabbato collegerat, ostendit parva peccata brevibus et temporalibus suppliciis purgari, magna vero diuturnis et eternis suppliciis reservari. Ait enim: (de pen. D.3 c.44) “Querat hic aliquis, si fidelis deprehensus in adulterio decolletur, quid de eo postea fiat. Aut enim punietur, et falsum est hoc, quod dicitur: 'Non iudicabit Deus bis in idipsum in tribulatione;' aut non punietur, et optandum est adulteris, ut in presentiarum brevi pena puniantur ut frustrentur cruciatus eternos. Ad quod respondemus, Deum, ut omnium rerum, ita suppliciorum quoque scire mensuras, et non preveniri sentencia iudicis, nec illi in peccatorum exercende dehinc pene auferri potestatem, et magnum peccatum magnis diuturnisque lui cruciatibus; si quis autem punitus sit, ut ille in lege, qui Israelite maledixerat, et qui in sabbato ligna collegerat, tales postea non puniri, quia culpa levis presenti supplicio conpensata sit.” (de pen. D.3 d.p.c. xxx) ¶ Illud autem Gregorii: “Pluit Dominus super unam civitatem etc.,” non ad criminis veniam, sed ad eius detestationem referendum est, ut ideo pars civitatis dicatur esse conpluta, quia crimen, quod dilexerat, detestari incipit, non quod eius veniam consequatur. Criminis autem detestatio pluvia vocatur, quia ex fonte divine gratie cordi nostro instillatur, ut vel sic quisque ad veram penitenciam perveniat, aut eo minus a Deo puniatur, quod diuturniori delectatione peccati maius sibi supplicium accumulasset. Si vero ad indulgentiam criminis pluvia referatur, evangelice sentencie contraire videbitur. Si enim propter odium fraternum etiam quae dimissa sunt replicantur ad penam: multo magis quae non sunt dimissa ad vindictam reservari probantur. 
conscientiam fit, “peccatum est.” Deest ergo fides, cum non subest conscientia peccati. Sed quia delicta omnia nullus intelligit, est aliquando in homine peccatum, cuius conscientiam non habet. Unde Apostolus: “Nichil michi conscius sum, sed non in hoc iustificatus sum.” Cuius ergo peccati deest conscientia, illius pena, si patienter feratur, satisfacit, et relevat gravatum. Quod autem in fine obicitur: “Si satisfactio illa fuit, veniam inpetravit; si autem veniam non inpetravit, satisfactio non fuit; si autem satisfactio non fuit, adhuc sibi pena inponenda est,” non procedit argumentatio; satisfactio namque est, dum exciditur illius peccati causa, et eius suggestionibus aditus non indulgetur, sed eius fructus non percipitur, inpeditus peccato, quod nondum deseritur. Percipietur autem, cum eius penitencia fuerit subsecuta, sicut ad lavacrum ficte accedens regenerationis accipit sacramentum, non tamen in Christo renascitur; renascitur autem virtute sacramenti, quod perceperat, cum fictio illa de corde eius recesserit veraci penitencia. Hinc etiam Augustinus scribit in libro de penitencia: (de pen. D.3 c.45) “Pium est credere, et nostra fides hoc expostulat, ut, cum gratia Christi in homine destruxerit mala priora, etiam remuneret bona, et, cum destruit quod suum non invenit, amat et diligit bonum, quod in peccante plantavit.” 
(de pen. D.3 d.p.c.48) ¶ Potest etiam memoria bonorum referri ad mitiorem penam habendam, ut bona, quae inter multa mala fiunt, non proficiant ad presentis vel future vite premium obtinendum, sed ad tollerabilius extremi iudicii supplicium subeundum, sicut de fide, et ceteris, quae sine karitate habentur Augustinus scribit in libro de patiencia dicens: (de pen. D.3 c.49) “Si quis autem non habens karitatem, quae pertinet ad unitatem spiritus et vinculum pacis, quo catholica ecclesia congregata connectitur, in aliquo scismate constitutus, ne Christum neget, patitur tribulationes, angustias, famem, nuditatem, persecutionem, pericula, carceres, vincula, tormenta, gladium, vel flammas, vel bestias, vel ipsam crucem timore gehennarum et ignis eterni, nullo modo ista culpanda sunt; immo vero et hic laudanda patiencia est; non enim dicere poterimus, melius ei fuisse, ut Christum negando nichil eorum pateretur, quae passus est confitendo, sed estimandum est, fortasse tollerabilius ei futurum iudicium, quam si Christum negando nichil eorum pateretur. Ut illud, quod ait Apostolus: 'Si tradidero corpus meum ita, ut ardeam, karitatem autem non habuero nichil michi prodest,' nichil prodesse intelligatur ad regnum celorum obtinendum, non ad extremi iudicii tollerabilius supplicium subeundum.” Et infra: (§ 1) “Haec propter karitatem dicta sunt, sine qua in nobis non potest esse vera penitencia, quoniam in bonis karitas Dei est, quae tollerat omnia.” (de pen. D.3 d.p.c.49) ¶ Penitencia ergo, ut ex premissis apparet, nulli in peccato perseveranti utilis est, non tamen alicui deneganda est, quia sentiet fructum eius, 
aufert, secundum consuetudinem quarumdam ecclesiarum, apud quas solempnitas penitencie non reiteratur. De hac eadem penitencia etiam illud intelligitur: “Non est secundus locus penitencie.” (DISTINCTIO 4) (de pen. D.4 d.a.c.1) ¶ Quia vero multorum auctoritatibus supra monstratum est, penitenciam vere celebrari, et peccata vere dimitti ei, qui aliquando in crimen recasurus est: queritur, an peccata dimissa redeant? Huius questionis diversorum varia est sentencia, aliis asserentibus, aliis econtra a negantibus, peccata dimissa ulterius replicari ad penam. (§ 1) Quod autem peccata semel dimissa redeant, multorum probatur auctoritatibus; quarum prima est illa Prophete: “In memoriam redeat iniquitas patrum eius etc.;” secunda illa evangelii: “Serve nequam, omne debitum dimisi tibi, etc.” Deinde Augustinus in libro Psalmorum ait: (de pen. D.4 c.1) “Si Iudas teneret illud, ad quod vocatus est, nullo modo ad eum vel sua preterita, vel parentum iniquitas pertineret. Quia ergo non tenuit adoptionem in familia Dei, sed iniquitatem vetusti generis 
(de pen. D.4 c.4) Item. “Qui divini beneficii oblitus suas vult vindicare iniurias, non solum de futuris peccatis veniam non merebitur, sed etiam preterita, quae iam sibi dimissa credebat, ad vindictam ei replicabuntur.” (de pen. D.4 c.5) Item Beda super Lucam. “'Revertar in domum meam.' Timendus est versiculus iste, non exponendus, ne culpa, quam in nobis exstinctam credebamus, per incuriam nos vacantes opprimat.” (de pen. D.4 c.6) Item. “Quaecumque enim post baptisma sive pravitas heretica, seu mundana cupiditas arripuerit, mox prosternet in ima omnium viciorum.” (de pen. D.4 c.7) Item Augustinus in libro questionum Deuteronomii. “Peccatum, quod ex Adam trahitur, temporaliter redditur, quia omnes propter hoc moriuntur, non autem in eternum eis qui fuerint per gratiam regenerati, si in ea usque in finem permanserint.” (de pen. D.4 d.p.c.7 ¶ Eorum vero, qui hanc sentenciam secuntur, alii dicunt, quod peccata reditura dimittuntur secundum iusticiam, sed non secundum prescientiam, sicut nomina discipulorum, qui retro abierunt, erant scripta in libro vite propter iusticiam, cui deserviebant, non secundum prescientiam, quae in numero salvandorum eos non habebat. Sic a latere Dei dicuntur mille casuri, et decem millia a dextris eius, quos tamen divina prescientia numquam suis annumeraverat. Hinc etiam Dominus ait Moysi: “Si quis peccaverit ante me, delebo eum de libro vite,” ut secundum iusticiam iudicis ille peccando dicatur deleri, qui secundum prescientiam numquam fuerat ascriptus. (§ 1) Hinc Augustinus in epistola ad Chorinthios: “Sed non in pluribus eorum beneplacitum est Deo,” etsi in 
(de pen. D.4 c.8) “Si ex bono in malum deficientes bona voluntate moriuntur, respondeant, si possunt, cur illos Deus, cum fideliter et pie viverent, non tunc de vite huius periculis rapuit, ne malicia mutaret intellectum eorum, et ne fictio deciperet animas eorum? Utrum hoc in potestate non habuit, an eorum mala futura nescivit? Nempe nichil horum nisi perversissime atque insanissime dicitur. Cur ergo non fecit? Respondeant qui nos irrident, quando in rebus talibus exclamamus: 'Quam inscrutabilia sunt iudicia eius, et investigabiles vie eius.' Neque enim hoc non donat Deus quibus voluerit, aut vero illa scriptura mentitur, quae de morte velut inmatura hominis iusti ait: 'Raptus est, ne malicia mutaret intellectum eius, et ne fictio deciperet animam eius.' Cur igitur hoc tam magnum beneficium aliis dat, aliis non dat Deus, apud quem non est iniquitas, nec acceptio personarum, et in cuius potestate est, quamdiu quisque in hac vita maneat, quae temptatio dicta est super terram? Sicut ergo coguntur fateri, donum Dei esse ut finiat homo vitam istam ante, quam ex bono mutetur in malum, cur autem id aliis donetur, aliis non donetur, ignorant: id tamen donum Dei esse in bono perseverantiam secundum scripturas (de quibus testimonia multa iam posui), fateantur nobiscum, et cur aliis detur, aliis non detur, sine murmure adversus Deum dignentur ignorare nobiscum. (§ 1) Nec nos moveat, quod filiis suis Deus quibusdam 
'ex nobis exierunt, sed non erant ex nobis;' hoc est: et quando videbantur in nobis, non erant ex nobis. Et tamquam ei diceretur, unde id ostendis? 'Quod si fuissent,' inquit, 'ex nobis, permansissent utique nobiscum.' Filiorum Dei vox est: Iohannes loquitur in filiis Dei loco precipuo constitutus. Cum ergo filii Dei dicunt de his, qui perseverantiam non habuerunt: 'ex nobis exierunt, sed non erant ex nobis;' et addunt: 'quod si ex nobis fuissent, permansissent utique nobiscum;' quid aliud dicunt, nisi non erant filii Dei, etiam quando erant in professione et nomine filiorum non quia iusticiam simulaverunt, sed quia in ea non permanserunt. Neque enim ait: nam, si fuissent ex nobis, veram, non fictam, iusticiam tenuissent utique nobiscum; sed: 'si fuissent,' inquit, 'ex nobis, permansissent utique nobiscum.' In bono illos volebat proculdubio permanere, erant itaque in bono, sed quia in eo non permanserunt, id est usque in finem non perseveraverunt, non erant, inquit, ex nobis, et quando erant nobiscum; hoc est: non erant ex numero filiorum, et quando erant in fide filiorum, quoniam qui vere filii sunt presciti et predestinati sunt conformes imaginis filii Dei et secundum propositum vocati sunt, ut electi essent. Non enim perit filius promissionis, sed filius perditionis. Fuerunt ergo isti ex multitudine vocatorum; ex electorum autem paucitate non fuerunt. Non igitur filiis suis predestinatis non dedit Deus perseverantiam. Haberent enim eam, si in eo filiorum numero essent, et quid haberent, quod non accepissent secundum apostolicam veramque sentenciam? Ac per hoc tales filii filio Christo dati essent, quemadmodum ipse dicit ad patrem: 'Ut omne, quod dedisti michi, non pereat, sed habeat vitam eternam.' Hi ergo intelliguntur Christo dari, qui ordinati sunt in vitam eternam. Ipsi sunt illi predestinati et secundum propositum vocati, quorum nullus perit, ac per 
(§ 2) Denique ipse Salvator: 'Si manseritis,' inquit 'in verbo meo, vere discipuli mei estis.' Numquid in his conputandi sunt illi, de quibus evangelium sic loquitur? ubi Dominus, cum conmendasset manducandam carnem suam, et bibendum sanguinem suum, ait evangelista: 'Hec dixit in synagoga docens in Capharnaum. Multi ergo audientes ex discipulis eius, dixerunt: Durus est hic sermo, quis eum potest audire? Sciens autem Iesus apud semetipsum, quia murmurabant de hoc discipuli eius, dixit eis: Hoc vos scandalizat? Si ergo videritis filium hominis ascendentem, ubi erat prius? Spiritus est qui vivificat: caro autem non prodest quicquam. Verba, quae ego locutus sum vobis, spiritus et vita sunt. Sed sunt quidam ex vobis, qui non credunt. Sciebat enim Iesus ab inicio, qui essent credentes, et quis esset eum traditurus, et dicebat: Propterea dixi vobis, quia nemo venit ad me, nisi fuerit ei datum a patre meo. Ex hoc multi discipulorum eius abierunt retro, et iam cum illo non ambulabant.' Numquid non et isti discipuli appellati sunt, loquente evangelio? et tamen non erant vere discipuli, quia non manserunt in verbo eius, secundum id, quod ait: 'Si manseritis in verbo meo, vere discipuli mei eritis.' Quia ergo non habuerunt perseverantiam, sicut non vere discipuli Christi, ita nec filii Dei vere fuerunt, etiam quando esse videbantur, et ita vocabantur. Appellamus ergo nos electos et Christi discipulos, et Dei filios, quia 
enim questionem proponat, quare prescitos ad mortem, cum fideliter ac pie viverent, non tunc de vite huius periculis Deus rapuit, ne malicia mutaret intellectum eorum, et ne fictio deciperet animas eorum, cum de inmatura morte predestinati scriptura dicit: “Raptus est, ne malicia mutaret intellectum eius, et ne fictio deciperet animam illius,” evidenter ostendit, illos tales fuisse, qui, si fatali necessitate huius vite subducti essent periculis, profecto vitam consecuti essent eternam. Ut ergo finis principio conveniat, et ne sibi ipsi contraire videatur, diffiniendum est, quid sit scribi in libro vite, vel de eodem deleri secundum iusticiam, quid secundum prescientiam. Secundum prescientiam scribi est ad vitam preordinari; quod ab eterno factum est. Unde Apostolus in epistola ad Ephesios: (de pen. D.4 c.9) “Benedictus Deus et pater Domini nostri Iesu Christi, qui benedixit nos in omni benedictione spirituali in celestibus in Christo Iesu, sicut elegit nos in ipso ante mundi constitutionem, ut essemus sancti et inmaculati in conspectu eius in karitate; cui predestinavit nos in adoptionem filiorum per Iesum Christum.” (de pen. D.4 d.p.c.9) ¶ Similiter secundum prescientiam deleri est ad mortem, non ad vitam presciri, quod et ipsum ab eterno factum est. Unde Dominus in evangelio: “Qui credit in me, habet vitam eternam; qui autem non credit, iam iudicatus est.” Hinc etiam Augustinus ait: (de pen. D.4 c.10) “'Novit Dominus qui sunt eius.' Ex his nemo seducitur. Nondum apparuit iudicium, sed iam factum est.” (de pen. D.4 d.p.c.10) ¶ Porro secundum iusticiam 
ostendit, illos adhuc esse scribendos operatione. Hinc etiam Augustinus in eiusdem loci explanatione ait: (de pen. D.4 c.11) “'In domo patris mei mansiones multe sunt.' Domus Dei, templum Dei, regnum celorum sunt homines iusti, in quibus sunt multe differentie, et he sunt mansiones ipsius domus. He autem iam parate sunt in predestinatione, sicut ait apostolus: 'Qui elegit nos ante mundi constitutionem,' predestinando, parando autem in operatione. Unde: 'Quos predestinavit, hos et vocavit,' secundum hoc dicitur: 'Fecit Deus quae futura sunt,' id est quae facturus est.” Et infra: (§ 1) “'Si quo minus,' esse confirmat, quia, si non essent, dixisset: ibo et parabo, id est predestinabo. Sed quia ibi sunt, non est opus aliqua parare. Quia vero nondum sunt in operatione, addit: 'Et si abiero et preparavero.' Abiens, sed non relinquens, parat, quia subtrahit se et latet, ut sit fides, quae non est de visa re, et inde est meritum fidei.” (§ 2) “Ex hac vivit iustus, et mundatur ei cor, dum peregrinatur, et in ea desideratur quod nondum habetur. Hec preparatio mansionis est, quia sic parat nos sibi, et se nobis, ut maneat in nobis, et nos in eo, quantum quisque erit particeps eius plus vel minus pro diversitate meritorum. Et hec est multitudo mansionum.” 
preordinatur hic ad iusticiam et remissionem peccatorum percipiendam; altera, qua aliquis predestinatur at vitam eternam in futuro obtinendam. Harum effectus sunt presens iustificatio, et futura glorificatio, quae omnia in premisso auctoritate convenienter distinguuntur. Prima enim predestinatio qua preordinantur ad presentem iusticiam, designatur, dum dicitur: “Sicut elegit nos in ipso ante mundi constitutionem etc.,” cuius effectus infra supponitur: “in qua gratificavit nos in dilecto filio suo etc.” Secunda preordinatio ibi ostenditur: “qui predestinavit nos in adoptionem filiorum etc.” Eius effectus premittitur, dum dicitur: “qui benedixit nos in omni benedictione etc.” (§ 2) He due preordinationes et earum effectus ita se habent, ut prima et eius effectus natura precedant, lege consequendi inferantur. Si enim est aliquis preordinatus ad vitam, consequenter infertur, ergo predestinatus est ad iusticiam, et, si consequitur vitam eternam, est ergo consecutus iusticiam; sed non convertitur. Unde multi sunt participes prime preordinationis et eius effectus, ad quos secunda vel eius effectus minime pertinere probantur. (§ 3) Iuxta hanc distinctionem intelligenda est auctoritas illa Iohannis: Ex nobis exierunt; sed non erant ex nobis.” Nam si fuissent ex nobis, mansissent utique nobiscum. “Ex nobis,” inquit, “exierunt,” id est: a nostra societate recesserunt, qua prime preordinationis et eius effectus nobiscum participes erant; “sed non erant ex nobis,” id est secunde preordinationis et eius effectus societatem nobiscum non inierant. Quod ex eo videri potest, quia, si fuissent ex nobis, id est, si illius preordinationis nobiscum participes essent, mansissent 
(de pen. D.4 c.12) Hanc societatem si quis solo nomine et professione, non autem rei veritate a dampnandis dicat contrahi, eiusdem auctoritatis testimonio convincitur. De his enim, qui prime, non secunde preordinationis sunt participes, ait: “Nec nos moveat, quod filiis suis quibusdam Deus non dat istam perseverantiam. Absit enim, ut ita sit, si de predestinatis essent,” et cetera, quae in eadem auctoritate supra continentur. Oves namque, de quibus in evangelio ait Dominus: “Et alias oves habeo, quae non sunt ex hoc ovili,” et filii, de quibus Iohannes ait: “ut filios Dei, qui erant dispersi, congregaret in unum,” ita prescientia erant oves et filii, ut qualitate presentium, non specie tantum, sed etiam ante Dei oculos essent filii ire et perditionis eterne. Unde Apostolus non ait: videbamur esse, sed: “eramus,” inquit, “et nos natura filii ire.” Nec ait: reputabimini ab hominibus, sed: “fuistis aliquando tenebre, nunc autem lux in Domino.” De se quoque scribens ad Tymotheum non ait: videbar, sed: “fui blasphemus, et persecutor, et contumeliosus; nunc autem sum misericordiam consecutus.” Omnes quoque, qui in Christo renascuntur, et qui eius sanguine a diabolo redimuntur, prius ex Adam peccatores nascuntur, et diabolice servituti obnoxii. Sicut ergo isti, quamvis sint futuri filii Dei, tamen prius sunt filii diaboli: sic hi, de 
Et infra: “Ipsa creatura liberabitur a servitute corruptionis in libertatem glorie filiorum Dei.” Et infra: “Ipsi intra nos gemimus, adoptionem filiorum Dei expectantes.” Hinc etiam Augustinus, eadem verba Apostoli exponens, ait: “Modo tantum creatura, cum nondum filiorum forma perfecta.” Hoc ergo modo non sunt filii, nisi participes beatitudinis eterne. (§ 2) In presenti etiam dicuntur filii tribus modis, vel predestinatione tantum (sicut hi, de quibus Iohannes ait: “ut filios Dei, qui erant dispersi etc.;” vel predestinatione, et spe eterne beatitudinis (sicut illi, quibus Dominus ait: Filioli, adhuc modicum vobiscum sum),” vel merito fidei et presentis iusticie, non autem predestinatione, claritatis eterne, (sicut hi, de quibus Dominus ait: “Si dereliquerint filii eius legem meam, et in iudiciis meis non ambulaverint etc.)” Hi ergo, de quibus in presenti agitur, filii sunt merito fidei et presentis iusticie, non autem sunt filii adoptionis eterne. Qui ergo peccata dimissa redire fatentur, secundum iusticiam, non etiam secundum prescientiam ea dimitti necesse est ut confiteantur, sicut salvandis peccata secundum iusticiam ad eternam dampnationem inputantur, non secundum prescientiam, quia et illis a bono in malum deficientibus singula replicabuntur ad supplicium, et his usque in finem in bono perseverantibus nulla inputabuntur ad penam. (de pen. D.4 d.p.c.12) ¶ Qui autem dicunt, quod peccata dimissa non redeant, auctoritate Gregorii et Prosperi sentenciam suam affirmare conantur. Ait enim Gregorius in Moralibus, libro XV: (de pen. D.4 c.13) “Quid est quod dicitur: 'Qui reddis iniquitatem filiis ac nepotibus?' Peccatum scilicet 
(de pen. D.4 c.14) “Qui recedit a Christo, et alienus a gratia finit hanc vitam quid nisi in perditionem vadit? sed non in id, quod remissum est, recidit, nec in originali peccato dampnabitur; qui tamen ea morte afficitur, quae ei propter dimissa, debebatur.” (de pen. D.4 d.p.c.14) ¶ Finis huius auctoritatis principio contraire videtur. Neque enim est aliud peccata dimissa redire, vel in originali peccato dampnari, quam penam peccato debitam post eiusdem remissionem excipere. Auctoritates vero sibi contrarias assertores huius sentencie ita determinant: peccata dimissa redire dicuntur, quia quisquis post acceptam remissionem ad vomitum redierit tanto gravius punietur, quanto magis benignitate Dei abusus singulorum remissionis accepte ingratus extitit. (§ 1) Verum illa sentencia favorabilior videtur, quia pluribus roboratur auctoritatibus, et evidentiori ratione firmatur. Ut enim Dominus ait per Ezechielem: (de pen. D.4 c.15) “Si averterit se iustus a iusticia sua, et fecerit iniquitatem secundum omnes abhominationes, quas operari solet inpius, numquid vivet? omnes iusticie eius, quas fecerat, non recordabuntur; in peccato suo morietur, et non erunt in memoria iusticie eius, quas fecit.” (de pen. D.4 c.16) Item Gregorius in eiusdem loci 
(de pen. D.4 d.p.c.18) ¶ Paulus quoque scribens ad Ebreos ait: (de pen. D.4 c.19) “Intermittentes sermonem inchoationis Christi feramur ad eius perfectionem, non rursus iacientes fundamentum penitencie ab operibus mortuis.” (de pen. D.4 d.p.c.19) ¶ Dicens opera mortua, priora bona significat, quae per sequens peccatum erant mortua, quia hi peccando priora bona irrita fecerunt. Hec, sicut peccando fiunt irrita, ita per penitenciam reviviscunt, et ad meritum eterne beatitudinis singula prodesse incipiunt etiam illa, quae peccatis inveniuntur admixta. Unde Augustinus: “Pium est credere etc.” et Ieronimus: “Non est iniustus Deus etc.” Apostolus etiam scribens ad Ebreos, cum fidem, et dilectionem, et bona opera eorum breviter conmemorasset, horum omnium mercedem, quam peccando amiserant, post penitenciam a Domino eos recepturos ostendit. Porro, qui per Prophetam dixit: “Si averterit se iustus a iusticia sua etc.,” ipse per eundem prophetam promisit dicens: “Si inpius egerit penitenciam ab omnibus peccatis suis, quae operatus est, et custodierit universa precepta mea, et fecerit iudicium et iusticiam, vita vivet, et non morietur; omnium iniquitatum eius non recordabor, quas operatus est; in iusticia sua, quam operatus est, vivet.” Filiis quoque Israel per Assyrios captivandis veteris ydolatrie peccatum per Osee Dominus inproperat, et peccatum, quod Moyse supplicante patribus fuerat dimissum, hoc in filiis revixisse ostendit, dicens: (de pen. D.4 c.20) “Ve eis, quoniam recesserunt a me; vastabuntur, quia prevaricati sunt in me. Ego tamen redemi eos, et ipsi locuti sunt contra me mendacia, et non 
(de pen. D.4 c.21) “Ne forte dicant in cordibus suis, omnem maliciam eorum me recordatum, nunc circumdederunt eos adinventiones sue; coram facie mea factae sunt.” (de pen. D.4 c.22) Ieronimus. “Cum ita puniantur, ne cogitent, quod pro veteribus peccatis patrum puniam eos, quia nunc, id est in presenti, pro maliciis suis, quas invenerunt, circumdati sunt pena, et mala eorum, sicut putant, non possunt me latere; sed potius ipse adinventiones aperte sunt coram facie mea, quae omnia clare videt.” (de pen. D.4 c.23) Idem. “Heretici non possunt vetera peccata contra Deum causari, cum antiquis operibus novam addant inpietatem, et suis ligentur peccatis, et, cum Deum celare se putant, oculos eius vitare non possunt, quia vultus Domini super facientes mala.” (de pen. D.4 d.p.c.24) ¶ Sed his auctoritatibus docentur filii, ab originali peccato expiati, non ideo puniendi, quia patres peccaverunt, sed ideo peccata patrum in eos redire, quia eorum culpam secuntur. Sic et bona, quae peccato moriuntur, non proficient ad premium, quia facta sunt, sed quia per penitenciam reviviscunt. Tale est et illud Augustini in libro Psalmorum: “Si Iudas teneret adoptionem etc.” Sic etiam illud Gregorii in 
(DISTINCTIO 5) (de pen. D.5 d.a.c.1) ¶ In penitencia autem, quae peccatorem considerare oportet, Augustinus in libro de penitencia docet, dicens: (de pen. D.5 c.1) “Consideret qualitatem criminis in loco, in tempore, in perseverantia, in varietate persone, et quali hoc fecerit temptatione, et in ipsius vicii multiplici executione. Oportet enim penitere fornicantem secundum exellentiam sui status aut offitii aut secundum modum meretricis, et in modo operis sui, et qualiter turpitudinem suam peregit, si in loco sacrato, aut cui debuit exellentiam fidei (ut sunt domus dominorum, et aliorum multorum), si in tempore orationi constituto, ut festivitates sanctorum et tempora ieiunii. Consideret, quantum perseveraverit, et defleat quod perseveranter peccavit, et quanta fuerit victus inpugnatione. Sunt qui non solum non vincuntur, sed ultro se peccato offerunt, nec expectant temptationem, sed preveniunt voluptatem, et pertractet secum, quam multiplici actione vicii delectabiliter peccavit. Omnis ista varietas confitenda est et deflenda, ut, cum cognoverit quod peccatum est multum, cito inveniat Deum propitium. (§ 1) In cognoscendo augmentum peccati inveniat se, cuius etatis fuerit, cuius sapientie, et ordinis, et statum omnem alterius non peccantis. Inmoretur in singulis istis, et sentiat modum criminis, purgans lacrimis omnem qualitatem vicii. (§ 2) Defleat virtutem, qua interim caruit. Dolendum enim est, et dolore purgandum, non solum quia peccavit, sed quod se virtute privavit. Nam, licet speret se consecuturum veniam, dolere tamen potest, quia non promeruit unde remunerari confidat. 
peccator fit culpabilior, quo est Deo acceptior. Ideo enim Adam plus peccavit, quia omni bono habundavit. Etiam alio modo offendens in uno est omnium reus, quia omnis virtus patitur detrimentum ab uno vicio. Nam si quis cadit in avariciam, largitatem destruit, et etiam castitatem minoravit. Amore enim pecunie vel violaret castitatem, vel saltim minus amaret. Si enim tanta propter Deum adhuc castitas inest, ut nolit eandem perdere, tamen saltim minori gaudio, minori affectione tuetur eam, ubi videt inde procedere dampnum pecunie, sicque et in aliis, quae, etiamsi non expellantur, tamen perceptione unius vicii vel satis vel parum minuuntur, vel intentione deteriorantur. Unde omnis virtus cuicumque crimini est deflenda, et de omnibus indulgentia est petenda. (§ 5) Animadvertere etiam oportet, et animadvertendo deflere animam proximi, quam fornicator Deo eripuit, vel ereptam in malo confirmavit; etiam quod exemplum extitit mali in operatione sui criminis; cui magis profuisset, si aliis causa fuisset conversionis. Gemat itaque aliorum vitam in sua corruptam, vel incorruptam conservatam, et commodum proximi, quod dedisset exemplo boni. Doleat de tristicia, quam bonis peccando intulit, et de leticia, quam eis non adhibuit. Et non solum cogitet quid et qualiter fecerit, sed quam iniuste Deum, ut diximus, peccando offenderit. Timeat illam sentenciam veritatis: 'Non potestis duobus dominis servire.' Timeat 
recuperat infinitam, ut Deus. Cum gaudio enim facere debet immortalis futurus quae faceret pro differenda morte moriturus. Semper deprecetur Deum, certus de venia, qui omnibus modis et sine tedio dubius rogaret potestatem terrenam. Abstineat a multis licitis qui in libertate arbitrii conmisit illicita. Semper offerat Deo mentem, et cordis contritionem, deinde et quod potest de possessione; tunc quod offerat securus offerat. 'Respexit enim Dominus ad Abel, et ad munera eius.' Sed prius dicit ad Abel, quam ad munera. Sumens enim mentem, quam cognovit humilem et puram, remuneravit eius largitatis munera. Ad Cayn vero non respexit, neque ad munera eius. Mentem enim eius, quam viderat, quoniam non cognovit, eius munera non recepit. In iudicio itaque cordis consideranda est elemosina tribuentis, nec iam considerandum est quantum, sed qua mente, qua affectione dat quod potest. Vidua enim duobus, quae habuerat, minutis larga, plus omnibus posuit. Qui igitur peccata sua redimere vult temporalium oblatione, caveat prius offerat mentem. (§ 7) Cautus sit, ne verecundia ductus dividat apud se confessionem, ut diversa diversis velit sacerdotibus manifestare. Quaedam enim uni celant quae alii manifestanda conservant, quod est se laudare, et ad ypocrisim tendere, et semper venia carere, ad quam per frusta totam putat pervenire. (§ 8) Paveat preterea quem vera delectat penitencia; non prius ad corpus Domini accedat, quam confortet bona conscientia. Sed in hac separatione tremendum iudicium cogitet ubi maius et terribilius inpenitentes separabit in ignem. Doleat, quod nondum audet sumere, quem multum desiderat, cibum salutarem. Isti sunt digni fructus penitencie, animam captivam elaqueantes et in 
fructus non habentem a se non elongat. Laudat enim et amat quos digne fructificare non ignorat; querat fructus dignos etsi non dignos penitencie. Sunt enim digni fructus virtutum fructus, qui non sufficiunt penitentibus. Penitencia enim graviores expostulat, ut sic pacetur ecclesia, ut, pacata dolore et gemitibus, mortuis vitam inpetret.” (DISTINCTIO 6) (D.6) (de pen. D.6 d.a.c.1) ¶ Cui autem debeat fieri confessio, vel qualem illum oporteat esse, qui aliorum crimina iudicat, ex eodem libro docetur, cum dicitur: (de pen. D.6 c.1) “Qui vult confiteri peccata, ut inveniat gratiam, querat sacerdotem scientem ligare et solvere, ne, cum negligens circa se extiterit, negligatur ab illo, qui eum misericorditer monet et petit, ne ambo in foveam cadant, quam stultus evitare noluit.” Et infra: “Tanta itaque vis confessionis est, ut, si deest sacerdos, confiteatur proximo. Sepe enim contingit, quod penitens non potest verecundari coram sacerdote, quem desideranti nec locus, nec tempus offert, et, si ille, cui confitebitur, potestatem solvendi non habet, fit tamen dignus venia ex desiderio sacerdotis qui socio confitetur 
ecclesiae, et orationes, et opera iusticie, et misericordie succurrant recognoscenti mortem suam ad conversionem. Ideoque nemo digne penitere potest, quem non sustineat unitas ecclesiae, ideoque non petat sacerdotes per aliquam culpam ab ecclesiae unitate divisos. Iudas enim qui penitens ivit ad Phariseos, relinquens Apostolos, nichil invenit auxilii nisi augmentum desperationis. Dixerunt enim: 'Quid ad nos? tu videris;' si peccasti, tibi sit; non tibi succurrimus, non peccata tua karitative suscipimus, non conportanda promittimus, non qualiter deponas onus docemus. Quid enim nobis et misericordie, qui nec opera sequimur iusticie? Isset ad fratres, isset ad illos, qui oraverant pro socru Petri febricitante, qui Cananeam inprobam misericordie obtulerant. Interrogasset Petrum pro se effundentem lacrimas; non fugisset Mariam et Martham, quae vitam Lazaro inpetraverant; non turbam plorantem, quae unicum filium acquisierat vidue. ivit ad divisos, et divisus periit.” Et infra: (§ 2) “Sacerdos itaque, cui omnis offertur peccator, ante quem statuitur omnis languor, in nullo eorum sit iudicandus, quae in alio est iudicare promptus. Iudicans enim alium, qui est iudicandus, condempnat se ipsum. Cognoscat igitur se, et purget in se quod alios videt sibi offerre. Caveat, ut a se proiecerit quicquid in alio dampnosum repperit; animadvertat quod dicitur: 'Qui sine peccato est primus in illam lapidem mittat.' Ideo enim liberavit peccatricem, quia non erat qui iuste proiceret lapidem. Quomodo lapidaret qui se lapidandum cognosceret? Nullus enim erat sine peccato: in quo intelligitur, omnes fuisse reos. Nam venialia semper remittebantur per ceremonias. Si quod ergo in eis erat peccatum, criminale erat. Deteriores itaque in hoc sacerdotes sunt, se prius non edificantes, illis, qui 
ut sciat cognoscere quicquid debet iudicare. Iudiciaria enim potestas hoc expostulat, ut quod debet iudicare discernat. Diligens igitur inquisitor subtilis investigator sapienter et quasi astute interroget a peccatore quod forsitan ignoret, vel verecundia velit occultare. Cognito itaque crimine varietates eius non dubitet investigare, et locum, et tempus, et cetera, quae supra diximus in exponenda eorum qualitate. Quibus cognitis adsit benivolus, paratus erigere, et secum onus portare; habeat dulcedinem in affectione, pietatem in alterius crimine, discretionem in varietate; adivuet confitentem orando, elemosinas faciendo; et cetera bona pro eo faciendo; semper eum ivuet leniendo, consolando, spem promittendo, et, cum opus fuerit, etiam increpando. Doceat loquendo, instruat operando, sit particeps laboris qui vult particeps feri gaudii: doceat perseverantiam; caveat, ne corruat, ne iuste perdat potestatem iudiciariam. Etsi enim penitencia ei possit acquirere gratiam, non tamen mox restituit in primam potestatem. Etsi enim Petrus post lapsum restitutus fuerit, et sepe lapsis sacerdotibus reddita sit dignitatis potestas, non tamen est necesse, ut omnibus concedatur quasi ex auctoritate. Invenitur auctoritas, quae concedit et quasi inperat; invenitur alia, quae minime concedit, sed vetat; quae scripture non repugnant, sed concordant, si tempus et locus, et modus penitencie pacem adhibeant. Cum enim 
(DISTINCTIO 7) (de pen. D.7 d.a.c.1) ¶ Tempus vero penitencie est usque in ultimum articulum vite. Unde Leo papa: (de pen. D.7 d.p.c.1) ¶ Quamquam de differentibus penitentiam Augustinus scribat: (de pen. D.7 c.2) “Si quis positus in ultima necessitate sue egritudinis voluerit accipere penitenciam, et accipit, et mox reconciliabitur et hinc vadit: fateor vobis, non illi negamus quod petit, sed non presumimus, quia bene hinc exit. Si autem vis agere penitenciam, quando iam peccare non potes, peccata te dimiserunt, non tu illa.” (de pen. D.7 d.p.c.4) ¶ Hoc autem quare Augustinus dixerit, Ciprianus ostendit, dicens: (de pen. D.7 c.5) “Idcirco, frater karissime, penitenciam non agentes, nec in dolore delictorum suorum toto corde manifestam lamentationis sue professionem testantes, prohibendos omnino censuimus a spe conmunionis et pacis, si in infirmitate atque periculo ceperint deprecari, quia rogare illos non delicti penitencia, sed mortis urgentis ammonitio conpellit, nec dignus est in morte accipere solatium qui se non cogitavit moriturum.” (de pen. D.7 c.6) Item Augustinus in libro de penitencia. “Nullus expectet, quando peccare non potest. Arbitrii enim querit libertatem, ut delere possit conmissa, non necessitatem. Qui prius itaque a peccatis relinquitur, quam ipse relinquat, ea non libere, sed quasi necessitate condempnat. Licet enim latro veniam meruisset in fine de omni crimine, non tamen dedit baptizatis peccandi et perseverandi auctoritatem. Tunc enim baptizatus est qui tunc primum in cruce Christum confessus est. Penitencia 
diligere; non tantum penam timeat sed anxietur pro gloria. Debet enim dolere de crimine, et de omni eius predicta varietate. Quod quoniam vix licet, de eius salute Augustinus potuit dubitare. (§ 1) Credo quidem illi, qui dixit: 'Quacumque hora peccator ingemuerit, et conversus fuerit, vita vivet.' Dixit conversum, non tantum versum vivere. Versum quidem puto qui dolet de crimine; conversum, qui dolet de omni eius, quam exposuimus, varietate. Vertitur a peccato qui iam vult dimittere peccatum; convertitur id est totus et omnino vertitur, qui iam non penas tantum non timet, sed ad bonum Deum festinat tendere. quae conversio si contigerit alicui etiam in fine, desperandum non est de eius remissione. Sed quoniam vix vel raro est tam iusta conversio, timendum est de penitente sero. Quem enim morbus urget et pena terret, vix ad veram veniet satisfactionem, maxime cum filii, quos illicite dilexit, sint presentes, uxor et mundus ad se vocet. Multos solet serotina penitencia decipere. Sed quoniam Deus semper potens est, semper, etiam in morte ivuare valet quibus placet. Cum itaque opus sit non hominis, sed Dei fructifera penitencia, inspirare eam potest, quandocumque vult, sua misericordia, et remunerare ex misericordia quos dampnare potest ex iusticia. Sed quoniam multa sunt, quae inpediunt et languentem retrahunt, periculosissimum est, et interitui vicinum, ad mortem 
moritur, et eternaliter cruciatur. Qui enim inpenitens finitur, si semper viveret, semper peccaret. At Dei est miserentis, quod operatur finem peccanti; ob hoc etiam sine fine torquetur, quia numquam virtute ditatur; semper plenus iniquitate, semper sine karitate, torquetur sine fine.” (QUAESTIO 4) (C.33 q.4 d.a.c.1) ¶ Quod autem orationis tempore coniugali operi alicui vacare non liceat, beatus Ieronimus, scribit in quodam sermone ita dicens: (C.33 q.4 c.1) Tempore, quo uxori debitum redditur, a carnibus agni abstinere oportet. Sciatis, fratres karissimi, quoniam quicumque uxori debitum reddit vacare non potest orationi, nec de carnibus agni comedere. Item: (§ Si panes propositionis ab his, qui uxores suas tetigerant, comedi non poterant, quanto magis panis ille, qui de celo descendit, non potest ab his, qui coniugalibus paulo ante conplexibus hesere, violari atque contingi? non quod nuptias condempnemus, sed quod eo tempore, quo carnes agni manducaturi sumus, vacare a carnalibus operibus debeamus. (C.33 q.4 c.2) Item Augustinus. A CONIUGALI CONCUBITU IN SANCTORUM SOLEMPNITATIBUS EST ABSTINENDUM. Quocienscumque aut dies natalis Domini, aut relique festivitates advenerint, non solum ab infidelium concubinarum consortio, sed etiam a propriis uxoribus abstinere debemus. (C.33 q.4 c.6) Item Iohannes Crisostomus. NON VERE AGIT PENITENCIAM QUI CONTINENTIAM 
(C.33 q.4 c.12) Nisi ex consensu communi orationi coniuges vacare non possunt. Apostolus nec ad tempus, ut vacent orationi, nisi ex consensu voluit coniuges invicem carnali fraudari debito. (QUAESTIO 5) (C.33 q.5 d.a.c.1) ¶ Quod autem sine consensu uxoris vir continentiam vovere non possit, multis auctoritatibus probatur. Ait enim Augustinus super Psalmum CXLVI: (C.33 q.5 c.1) Non potest vir continentiam servare, nisi uxoris teneat assensum. Si dicat vir: continere iam volo; nolo iam uxorem; non potest. Quod enim tu vis illa non vult. Numquid per tuam continentiam debet illa fieri fornicaria? si alii nupserit te vivo, adultera erit. Non vult tali lucro Deus tale dampnum conpensari. Redde debitum, et, si non exigis, redde. Pro sanctificatione perfecta Deus tibi conputabit, si non quod tibi debetur exigis, sed reddis quod uxori debetur. (C.33 q.5 c.2) NON DEBET EXTORQUERI MULIERIS CONSENSUS AD CONTINENTIAM DEO VOVENDAM. Item Alexander II Landulpho in Corsica. Notificasti, te morte tenus infirmatum, et peccatorum tuorum 
(sicut sancti Patres dicunt) hoc fieri debet, neque vir monasterium eligere, aut professa continentia habitum cum festinatione debet mutare. (C.33 q.5 c.3) VIR POTEST ABNUERE VOTA CONTINENTIE, QUAE SINE EIUS CONSENSU DEO UXOR OBTULERIT. Item ex concilio apud Conpendium. Mulier, si sine licentia mariti sui velum in caput miserit, si viro placuerit, recipiat eam iterum ad coniugium. (C.33 q.5 c.4) NON POTEST VIR CONTINENTIE VOTA RESCINDERE, QUAE EIUS ASSENSU MULIER DEO PROMISIT. Item Augustinus ad Editiam. Quod Deo pari consensu voveratis perseveranter usque in finem reddere debuistis. A quo proposito si ille lapsus est, tu saltim instantissime persevera. Quod non te exhortarer, nisi quia tibi ad hoc ipse consensit. Nam si numquam tenuisses eius assensum, numerus te nullus defendisset annorum. (C.33 q.5 c.6) Vota continentie sine uxoris consensu reddi non possunt. Idem ad Armentarium, et Paulinam. Una sola causa esse potest, qua te ad id, quod vovisti, non solum non hortaremur, verum etiam prohiberemus inplere, si forte tua coniunx hoc tecum suscipere animi seu carnis infirmitate recusaret. Nam et vovenda talia non sunt a coniugatis, nisi ex consensu et voluntate conmuni, et, si prepropere factum fuerit, magis est corrigenda temeritas, quam persolvenda promissio. Neque enim Deus exigit, si quis ex alieno aliquid voverit, sed potius usurpare vetat alienum. (C.33 q.5 c.10) 
vota, quae abstinentie causa voverit, reddantur ab ea, nisi auctor vir fuerit permittendo. Nam cum ad peccatum eiusdem viri pertinere voluerit, si prius permiserit, et postea prohibuerit etiam hoc tamen non dixit, ut faciat mulier quod voverat, quia permissa iam prius a viro fuerat. Viri dixit esse peccatum, quia abnuit quod prius concesserat; non tamen mulieri ex hoc iussum dedit, ut cum prius vir ei concesserit, postea si prohibuerit, contempnatur. (C.33 q.5 d.p.c.11) ¶ Ex premissis apparet, quod continentie vota nec mulier sine viri consensu, nec vir sine mulieris consensu Deo reddere potest. Si autem consensu alterius eorum ab altero promissa fuerit, et si postmodum in irritum deducere voluerit qui permisit, non tamen valet, quia in debito coniugii eque mulier habet potestatem viri, sicut et vir mulieris; atque ideo, si quilibet eorum alterum a suo iure absolverit, ad preteritam servitutem ipsum revocare non poterit. Quia vero in ceteris vir est caput mulieris, et mulier corpus viri, ita vota abstinentie viro permittente mulier potest promittere, ut tamen eodem prohibente repromissa non valeat inplere, et hoc, ut diximus, propter condicionem servitutis, qua viro in omnibus debet subesse. Unde Augustinus ait in libro questionum Genesis: (C.33 q.5 c.12) 
verum esse demonstraretur, ipse tamen non vicissim lapidatur, si hoc falsum esse constiterit; sed tantummodo castigatur, et dampnificatur, eique perpetuo iubetur adherere, qua carere voluerat. In aliis autem causis eum, qui testimonio falso cuiquam nocuerit, quod si probaretur, iussit occidi, eadem plecti iubet pena, qua fuerat, si verum esset, ipse plectendus. (C.33 q.5 c.15) DE EODEM. Item Ieronimus super epistolam ad Titum. Cum caput mulieris vir sit, caput autem viri Christus, quaecumque uxor non subicitur viro, hoc est capiti suo, eiusdem criminis rea est, cuius et vir, si non subiciatur capiti suo. Verbum autem Domini blasphematur, vel cum contempnitur Dei prima sentencia, et pro nichilo ducitur, vel cum Christi infamatur evangelium, dum contra legem fidemque nature ea, quae Christiana est, et ex lege Dei subiecta, viro inperare desiderat, cum gentiles etiam femine viris suis serviant communi lege nature. (C.33 q.5 c.16) ARBITRIUM VIRI MULIEREM SEQUI OPORTET OMNIBUS. Item Augustinus in Questionibus Numeri. Noluit itaque lex aliquid vovere Deo adversus animam suam, ut non in aliquarum rerum licitarum atque concessarum abstinentia in eisdem votis femine valeat auctoritas, sed virilis. Ita, ut si adhuc innupte concesserat pater vota persolvere, si ante, quam persolverit, nupserit, et viro eius hoc cognitum non placuerit, non persolvat, et hoc omnino sine peccato quia Deus mundavit eam, sicut dicit, id est mundam iudicavit. Neque hoc contra Dominum fieri putandum est, cum ipse Deus hoc preceperit, hoc voluerit. (C.33 q.5 c.17) ITEM AMBROSIUS IN LIBRO QUESTIONUM VETERIS TESTAMENTI. Nulla est mulieris potestas, sed in omnibus viri 
Quem vocavit ad culpam mulier, iustum est, ut eam in gubernationem assumat, ne iterum femina facilitate labatur. (C.33 q.5 c.19) Idem super primam epistolam ad Chorinthios. MULIER DEBET VELARE CAPUT, QUIA NON EST IMAGO DEI. Sed ut ostendatur subiecta, et quia prevaricatio per illam inchoata est, hoc signum debet habere, in ecclesia propter reverentiam episcopalem non habeat caput liberum, sed velamine tectum, non habeat potestatem loquendi quia episcopus personam habet Christi. Quasi ergo ante iudicem Christum, ita ante episcopum sit, quia vicarius Domini est, propter peccatum originale debet subiecta videri. (C.33 q.5 c.20) Idem in libro de Paradyso. Nec illud otiosum est, quod non de eadem terra, de qua plasmatus est Adam, sed de ipsius Ade costa facta sit mulier, ut sciremus, unam in viro et muliere corporis esse naturam, unum fontem generis humani. Ideo non duo a principio facti vir et mulier, neque duo viri, neque due mulieres; sed primum vir, deinde mulier ex eo. Unam enim naturam hominum volens constituere Deus, ab uno principio creature hoc incipiens, multarum et disparium naturarum eripuit facultatem. 
(CAUSA 34) (C.34) ¶ Quidam vir in captivitatem ductus est. Postea uxor eius audiens illum mortuum nupsit alii. Demum ille de captivitate rediens repetit uxorem suam. Illa posterioris amore capta aspernatur thorum prioris. Nunc PRIMUM queritur, an sit rea adulterii, quae vivente viro suo alteri nupsit? SECUNDO, an redeunte primo sit cogenda recedere a secundo et redire ad primum? (QUAESTIO 1 ET 2) (C.34 q.1&2 d.a.c.1) ¶ Utraque questio terminatur auctoritate Leonis papae, qui scribens Nicete Aquilegiensi episcopo ait: (C.34 q.1&2 c.1) QUAE ALII NUPSERIT PUTANS VIRUM SUUM MORTUUM ESSE, ILLO REDEUNTE AD PRIOREM REDIRE COGATUR. Cum per bellicam cladem et per gravissimos hostilitatis incursus ita quaedam dicatis esse divisa coniugia, ut abductis in captivitatem viris femine eorum remanserint destitute, quae viros proprios interemptos putarent, aut ab iniqua dominatione numquam crederent liberandos et in aliorum coniugio sollicitudine cogente transierunt. Cumque statu rerum auxiliante Domino in meliora converso nonnulli eorum, qui putabantur perisse, remearunt, merito caritas tua videtur ambigere, quid de mulieribus, quae aliis sunt iuncte viris, a nobis debeat ordinari. Set quia novimus scriptum, “quod a Domino 17 Cum – 968: 5 laudande Leo I, Ep. 159 (JK 536)1-4 (ed. PL 54.1136A-1137B). Coll. Trip. 1.45.28-31; *Panormia 6.87-88; Coll. 3 libr. 3.11.10 (ed. Motta, 2.103-104); Cf. Anselmus 10.22 (ed. Thaner, 492- 493). Cum – 967: 21 priventur Ivo Decr. 8.244; Polycarpus 6.4.11. 27 a – 967: 1 mulier Prov. 19:14 (VL). 
iungitur viro mulier”, et iterum agnovimus preceptum ut “quae Dominus iunxit homo non separet”, necesse est, ut legitimarum federa nuptiarum redintegranda credamus et remotis his, quae hostilitas intulit, unicuique id, quod legitime intulit, reformetur omnique studio procurandum est, ut recipiat unusquisque quod proprium est. (§ 1) Nec tamen culpabiles iudicentur, siin ius alienum transire potuerunt, et tamen plene iustitie est, ut eisdem reversis propria reformentur. Quod si in mancipiis vel in agris aut etiam domibus ac possessionibus recte servatur, quanto magis in coniugatorum redintegratione faciendum est, ut quod clade bellica turbatum est pacis remedio reformetur? Et ideo si viri post longamcaptivitatem reversi ita in dilectione suarum coniugum perseverant, ut eas cupiant redire in suum consortium, obmittendum est et inculpabile iudicandum est, quod necessitas intulit, et restituendum, quod fides poscit. Et infra: (§ 2) Sin autem alique mulieres ita posteriorum virorum amore sunt capte, ut malint his coherere quam ad legitimum transire consortium, merito sunt notande ita, ut ecclesiastica communione priventur, quae de re excusabili contaminationem criminis elegerunt ostendentes sibimet pro sua incontinentia placuisse, quod iusta remissio poterat expiare. Redeant ergo in suum statum voluntaria 2 quae – separet Matt. 19:6. 
redintegratione coniugia neque ullo modo ad oprobrium male voluntatis trahatur, quod conditio necessitatis extorsit, quia sicut he mulieres, quae ad viros suos reverti noluerint, impie sunt habende. Ita ille, quae in affectum ex Deo initum redeunt, merito sunt laudande. (C.34 q.1&2 c.2) Item Innocentius Probo. VIRO VEL UXORE DE CAPTIVITATE REDEUNTIBUS PRIORA REDINTEGRENTUR CONIUGIA. Cum in captivitate Ursa mulier teneretur, aliud coniugium cum Restituta Fontanum commisisse cognovimus. Set favore Domini reversa Ursa nos adiit et nullo diffiniente uxorem se esse memorati perdocuit. Qua de re, domine fili karissime merito illustris, statuimus fide catholica suffragante coniugium illud esse, quod erat primitus gratia divina fundatum, conventumque secunde mulieris priore superstite nec divortio eiecta nullo pacto esse legitimum. 9 Cum – 17 legitimum Innocentius I, Ep. 36 (JK 313), ed. PL 20.602B-603A.Ivo, Decr. 8.245; *Panormia 6.89. Aa Fd Bi Mc Mv 17 legitimum AaFd BiMcMv] 1 coniugia – 5 laudande om. Sg 3 ad – reverti] reverti ad viros suos Fr. 4 ille – 5 initum] in affectum ex deo initum ille Fd 6 Innocentius] Inn. Papa Fr. Probo] papa Mc 7 Viro – 8 coniugia om. Sg vel] et Mv 8 redintegrentur coniugia om. Bi 11 Ursa om. Mcac 12 diffiniente] diffitente Fr. se om. M memorati perdocuit perdocuit memorati Mv memorati] memoranti Fd: commemorati Mc 13 domine – illustris] karissime fili S domine om. McMv 15 primitus – divina] gratia divina primitus Fr fundatum] fundamentum Fd secunde] secule Mc 16 ante mulieris littera p eras. Aa 
(CAUSA 35) (C.35) ¶ Quidam mortua uxore sua aliam sibi matrimonio copulavit, quae uxori defuncte quarto gradu consanguinitatis, viro autem sexta linea adherebat. Post triennium vero, susceptis ex ea liberis, accusatur apud ecclesiam; iste pretendit ignorantiam. Hic PRIMUM queritur, si liceat aliquam ex propria cognatione duci in uxorem? SECUNDO, si ex consanguinitate uxoris aliqua possit in coniugem duci? TERTIO, usque ad quem gradum quisque debeat abstinere sive a propriis, sive ab uxoris sue consanguineis? QUARTO, quare usque ad septimum gradum consanguinitas conputatur, ita quod nec ultra protenditur, nec infra subsistit? QUINTO, quomodo gradus consanguinitatis conputandi sunt? SEXTO, qui iureiurando propinquitatem firmare debeant? SEPTIMO, an illi, qui de incestuosis nati sunt, filii reputentur? OCTAVO, si ignoranter aliqua de consanguinitate vel affinitate in uxorem ducta est, an ex dispensatione viro suo possit adherere? NONO, si contigerit ecclesiam decipi, et causa consanguinitatis aliquam a viro suo separare, quae post quadriennium nuptiis hinc inde celebratis deprehenditur non fuisse consanguinea prioris, an secunda coniugia sint rescindenda, et priora sint redintegranda? DECIMO, si relicta alicuius de propria cognatione ad secundas nuptias transierit, an proles ex eis suscepta possit pertingere ad consortium alicuius de cognatione prioris viri? 
evangelicis mandatis vel apostolicis institutis evacuata monstrantur. Nullo autem evangelii precepto vel apostolico instituto consanguineorum coniunctiones prohibite inveniuntur. Unde sicut ab inicio, ita et nunc licite probantur. (§ 2) His ita respondetur: Consanguineorum coniunctiones alias causa necessitatis permisse, alias causa iuste rationis inveniuntur inperate. Cum enim unus ab inicio vir, atque una ex latere eius mulier formaretur a Deo, necessario sorores fratribus copulabantur. Quod autem necessitate cogente fit cessante necessitate pariter cessare oportet. Tanto ergo nunc dampnabilius usurpatur consanguineorum coniunctio, quanto minus necessaria probatur. Unde huiuscemodi copula postea lege prohibita invenitur, Domino dicente per Moysen: “Turpitudinem sororis tue non revelabis.” (C.35 q.1 c.1) Hinc Augustinus ait in libro de civitate Dei: QUARE CONSTITUTUM FIT, NE CONSANGUINEAS DUCAMUS UXORES. Cum igitur genus humanum post primam copulam viri facti ex pulvere, et coniugis eius ex viri latere, marium feminarumque conmixtione opus haberet, ut gignendo multiplicarentur, nec essent ulli homines nisi qui ex illis duobus nati fuissent, viri coniuges sorores suas acceperunt. Quod profecto quanto est antiquius conpellente necessitate, tanto postea dampnabilius factum est religione prohibente. Habita enim est ratio certissima karitatis, ut homines, quibus esset utilis atque honestissima concordia, diversarum necessitudinum vinculis necterentur, nec unus in uno multas haberet, sed 
fuissent femine, altera mater altera socrus, copiosius se socialis dilectio colligaret. (§ 1) Sed hoc unde fieret, tunc non erat, quando nisi fratres et sorores ex illis duobus primis nulli homines erant. Fieri ergo debuit, quod potuit, ut existente copia unde ducerentur uxores, quae iam non erant sorores, non solum illud non fieret ubi nulla necessitas esset. (§ 2) Quod humano genere crescente etiam inter inpios deorum multorum falsorumque cultores sic observari cernimus, ut etiamsi perversis legibus permittantur fraterna coniugia, melior tamen consuetudo ipsam malit exhorrere licentiam, sicque adversetur, quasi numquam licere potuerit. (§ 3) Copulatio igitur maris et femine, quantum attinet ad genus humanum, quoddam seminarium est karitatis; celestis vero civitas opus habet, ut noxam generationis evadat. (C.35 q.1 d.p.c.1) ¶ Hac itaque consuetudine, quae ab ipso exordio humane propagationis originem habuit, quam nulla lex contra iubendo evacuaverat, excusantur Abraham, Ysaac, et Iacob, et ceteri, qui de propria cognatione ducebant uxores. Quamvis etiam alia causa rectissime rationis, qua id factum sit, possit intelligi. Ceteris idolatria fedatis, sola familia Heber in cultu unius Dei remansit. Unde Abraham a Chaldeis cum fratre suo in ignem quem adorare noluit, proiectus est, ut numen sue divinitatis exurendo sentiret, quem venerando colere 
potius inperate fuerint. Deus sic ab inicio salutem humani generis dispensavit, ut primitivam ecclesiam in populo illo institueret, qui sibi carnis consanguinitate erat propinquus. Unde de plebe Iudaica primum Apostolos elegit, quos quasi fundamentum ecclesiae instituit, quorum predicatione de eadem plebe multi ad Deum conversi, in se ipsis originem ecclesiae prestiterunt. Deinde in cecitate sue perfidie Iudaica plebe relicta ad gentes, quae tam fide quam cognatione carnis a Christo erant aliene, predicatio evangelica translata est, et quasi consanguinee copulam Christus aspernatus, de aliena cognatione sibi uxorem elegit, adinplens illud, quod per prophetam predixerat: “In peccatis vestris dimisi matrem vestram quasi adulteram et repudiatam.” Et item per alium Prophetam: “Vocabo non plebem meam plebem meam.” In huius ergo rei sacramentum consanguineorum coniunctiones primum in populo permisse sunt, nunc autem prohibite. Et quia non in una tantum familia, sed in omni multitudine gentium fidelium populus invenitur, non de propria cognatione, sed de qualibet alia cuique uxorem ducere conceditur. (§ 2) Illud autem, quod precepta legis servanda dicuntur, quae nec evangelicis, nec apostolicis institutis evacuata probantur, verum quidem est; sed cum omnia figuralia Apostolus probet ad tempus esse data, atque ideo veniente veritate affirmet illa non ultra esse servanda, hoc autem, ut supra monstratum est, causa sacramenti a Deo institutum esse probetur: et hoc cum ceteris figuralibus evocatum certissime constat; quamquam, sicut Apostolus quaedam consulendo addidit, quae evangelicis preceptis non inveniebantur diffinita, nec ideo tamen tamquam temeraria vel superflua ab aliis Apostolis sunt repudiata; sic et ecclesia post apostolica instituta quaedam consilio perfectionis addidit, utpote de 
videndum est, usque ad quem gradum a consanguineis propriis abstinere oporteat, vel si ex cognatione proprie uxoris aliquam duci in coniugem liceat? De his ita scribit Gregorius papa in concilio Meldensi: (C.35 q.2&3 c.1) Usque ad septimam generationem nullus de sua cognatione ducat uxorem. De affinitate consanguinitatis per gradus cognationis placuit usque ad septimam generationem observare. Nam et hereditas rerum, per legales instrumentorum diffinitiones sancita, usque ad septimum gradum protendit heredum successionem. Non enim succederent, nisi eis de propagine cognationis deberetur. (C.35 q.2&3 c.3) Item Fabianus papa. AFFINES IN QUINTA GENERATIONE COPULARI POSSUNT; IN QUARTA, SI INVENTI FUERINT, NON SEPARENTUR. De propinquis, qui ad affinitatem per virum et uxorem veniunt, defuncta uxore vel viro, in quinta generatione coniungantur; in quarta, si inventi fuerint, non separentur. In tertia tamen propinquitate non licet uxorem alterius accipere post obitum eius. Equaliter vir coniungatur in matrimonio eis, qui sibi consanguinei sunt, et uxoris sue consanguineis post mortem uxoris. 
NULLUS DUCAT UXOREM A CONSANGUINEO SUO COGNITAM, VEL ALIQUA POLLUTIONE MACULATAM. Nec eam, quam aliquis ex propria consanguinitate coniugem habuerit, vel aliqua illicita pollutione maculaverit ulli Christianorum in coniugium ducere licet vel licebit, quia incestuosus est talis coitus, et abhominabilis Deo et cunctis hominibus. (C.35 q.2&3 c.12) Item Iulius papa. NULLUS DUCAT IN CONIUGEM RELICTAM CONSANGUINEORUM UXORIS SUE USQUE IN TERTIAM PROGENIEM. Et hoc quoque statutum est, ut relictam patris uxoris sue, relictam fratris uxoris sue, relictam filii uxoris sue nemo sibi in matrimonium sumat; relictam consanguineorum uxoris sue usque in tertiam progeniem nemo in uxorem sumat; in quarta autem et in quinta si inventi fuerint, non separentur. (C.35 q.2&3 c.13) Idem. A CONSANGUINEIS PROPRIIS VEL SUE UXORIS PARITER CUIQUE EST ABSTINENDUM. Equaliter vir coniungatur consanguineis propriis, et consanguineis uxoris sue. (C.35 q.2&3 c.14) Item Ysidorus ex concilio Maticensi. IN PARENTELA PROPRIA ET CONIUGIS EADEM CONSANGUINITAS EST OBSERVANDA. Sane consanguinitas, quae in proprio viro conservanda est, hec nimirum in uxoris parentela de lege nuptiarum custodienda est. Quia constat eos duos fuisse in carne una, ideo quae communis illis utraque parentela credenda est, sicut scriptum est: “Erunt duo in carne una.” 
(C.35 q.2&3 c.18) Item ex concilio Wormaciensi. QUOUSQUE INTER ALIQUOS GENERATIO RECORDATUR AUT IN MEMORIA RETINETUR, SIBI INVICEM NON COPULENTUR. In copulatione fidelium generationis numerum non diffinimus, sed statuimus, ut nulli Christiano liceat de propria consanguinitate seu cognatione accipere uxorem, usque dum generatio recordatur et cognoscitur aut in memoria retinetur. (C.35 q.2&3 c.19) Item ex concilio Lugdunensi. EX PROPINQUITATE SUI SANGUINIS USQUE AD SEPTIMUM GRADUM NULLUS DUCAT UXOREM. Nulli ex propinquitate sui sanguinis usque ad septimum gradum uxores ducant, neque sine benedictione sacerdotis. Qui autem nupturi erunt, a sacerdote benedicti nubere audeant. (C.35 q.2&3 d.p.c.19) ¶ Premissis auctoritatibus quique prohibentur a coniunctione consanguineorum usque in septimam generationem. Sed obicitur illud Gregorii ad Augustinum, Anglorum episcopum: (C.35 q.2&3 c.20) Anglis permittitur, ut in quarta vel in quinta generatione copulentur. Quaedam lex Romana permittit, ut sive frater et soror, seu duorum fratrum germanorum, seu duarum sororum filius et filia 
intentione hec eis scripsi mandata, ut post, quam firma radice in fide fuerint solidati, si infra propriam consanguinitatem inventi fuerint, non separentur aut infra affinitatis lineam, id est usque ad septimam generationem, iungantur. Sed quod adhuc illis neophitis existentibus, eis primum illicita consentire et eos, et verbis ac exemplis instruere oportet. Nam iuxta Apostolum, qui ait: “Lac vobis potum dedi, non escam,” illis modo, non posteris, ut prefixum est, temporibus tenenda indulsimus, ne bonum, quod infirma radice plantatum erat, exureretur, sed aliquantulum firmaretur et usque ad perfectionem custodiretur. (C.35 q.2&3 d.p.c.20) ¶ Item obicitur illud Cabilonensis Concilii. (C.35 q.2&3 c.21) IN QUINTA VEL SEXTA GENERATIONE NULLUS AMPLIUS COPULETUR CONIUGIO. Contradicimus, ut in quarta, vel quinta sextaque generatione nullus amplius coniugio copuletur. Ubi autem post interdictum factum fuerit inventum separetur. (C.35 q.2&3 d.p.c.21) ¶ Hac auctoritate dum sexta generatione coniugium interdicitur, in septima permitti videtur. Sed gradus cognationis secundum quosdam varie conputantur. Alii namque patrem in primo gradu, filios in secundo ponunt. Alii primum gradum filios appellant, negantes gradum cognationis inter patrem et filium esse, cum una caro probentur pater et filius. Auctoritates ergo, quae consanguinitatis cautelam usque in septimum gradum prohibent, patrem ponunt in primo gradu; ille vero, quae usque ad sextum gradum prohibent, primum gradum filios appellant, atque ita fit, ut eedem persone secundum hanc diversitatem inveniantur in sexto vel septimo gradu. 
Gregorii: “Nec eam, quam ex propria consanguinitate coniugem habuit etc.” Sed illud Fabiani intelligendum est de duabus personis inter se affinitate coniunctis, ut sunt uxores duorum fratrum; si contigerit unam earum alicui matrimonio copulari, post mortem eius vir non poterit affinem superstitem in coniugem ducere, nisi in quinto gradu affinitatis inveniantur. Unde, qui novercam alicuius in uxorem duxerit, post mortem eius uxorem privigni ducere non poterit. Hinc etiam idem Iulius papa alibi ait: “Relictam consanguineorum uxoris sue” (non ait consanguineam uxoris sue, sed relictam consanguineorum) “usque in quartam generationem nullus ducat in uxorem.” (C.35 q.2&3 d.p.c.22) Illud autem Gregorii et Iulii intelligitur de consanguinitate viri vel uxoris, ut post mortem alicuius eorum nulli de cognatione defuncti superstes matrimonio copuletur. Demonstratum est, usque ad quem gradum quisque a propria consanguinitate vel cognatione sue uxoris abstinere debeat. (QUAESTIO 4) (C.35 q.4 d.a.c.1) ¶ Modo queritur, quare usque ad sextum gradum consanguinitatis coniunctio prohibeatur? De his ita scribit Ysidorus Ethimologiarum libro XI c. 6.: (C.35 q.4 c.1) Quare usque ad sextum gradum 
(C.35 q.5 c.1) Quomodo dirimuntur gradus consanguinitatis. Series consanguinitatis sex gradibus hoc modo dirimitur: filius et filia, quod est frater et soror, sit ipse truncus; illis seorsum seiunctis ex radice illius trunci egrediuntur isti ramusculi: nepos et neptis: primus; pronepos et proneptis: secundus; abnepos et abneptis: tertius; atnepos et atneptis: quartus; trinepos et trineptis: quintus; trinepotis nepos et trineptis neptis: sextus. (C.35 q.5 c.2) Item Alexander II QUOMODO SINT CONPUTANDI GRADUS CONSANGUINITATIS. Neapolitanis clericis et omnibus episcopis atque iudicibus per Italiam constitutis scribit de huiusmodi ita dicens. Ad sedem apostolicam perlata est questio noviter exorta de gradibus consanguinitatis, quam quidam legum et canonum inperiti excitantes, eosdem propinquitatis gradus contra sacros canones et morem ecclesiasticum numerare nituntur, novo et inaudito errore affirmantes, quod germani fratres vel sorores inter se sint in secunda generatione, filii eorum vel filie in quarta, nepotes vel neptes eorum in sexta. Talique modo progeniem conputantes, et in huiusmodi sexto gradu eam terminantes, dicunt, deinceps viros ac mulieres inter se nuptialia iura posse contrahere. Et ad huiusmodi profanum errorem confirmandum in argumento assumunt seculares leges, quas Iustinianus inperator promulgavit de successionibus consanguineorum. Quibus confisi ostendere moliuntur, fratres in secundo gradu esse numeratos, filios eorum in quarto, nepotes et neptes in sexto. Sic seriem genealogie terminantes, numerationem sanctorum patrum et antiquam ecclesiae conputationem ad nos usque perductam perversa quadam calliditate disturbare nituntur. Nos vero Deo annuente hanc 
progenies conputatur, ut aperte monstretur, isque ad quotam generationem a consanguineorum sit nuptiis abstinendum. Ibi prescribitur, ut hereditas propinquis modo legitimo conferatur; hic vero, ut rite et canonice inter fideles nuptie celebrentur. In legibus distincte non numerantur gradus, nisi usque ad sextum; in canonibus autem usque ad septimam distinguuntur generationem. Hac igitur de causa, quia hereditates nequeunt deferri nisi de una ad alteram personam, idcirco curavit secularis inperator in singulis personis singulos preficere gradus. Quia vero nuptie sine duabus non valent fieri personis, ideo sacri canones duas in uno gradu constituere personas. (§ 2) Utramque tamen conputationem, si attente ac subtiliter perspecta fuerit, idem sensisse, et eandem in eis sentenciam esse, atque ad eundem terminum convenire manifestissimum erit. Iustinianus namque usque ad quem gradum consanguinitas ipsa perduret, in suis legibus non diffinivit. Canones vero ultra septimam nullam numerant generationem. Sexto quippe gradu determinato, in ipsis legibus subintulit inperator: “Hactenus ostendisse sufficiat, quemadmodum gradus cognationis numerentur. Namque ex his palam est intelligere, quemadmodum ulteriores gradus numerare debeamus. Generata quippe persona gradum adicit.” Ecce in his verbis aperte ostenditur, tales gradus, quales isti conputant, non tantum usque ad sextum, verum etiam 
gradu, aut non. Si autem finitur, fallaces erunt leges, quibus isti nituntur, quae in decimo gradu sibi succedere consanguineos iubent. Quod si non finitur consanguinitas in huiusmodi sexto gradu, falsidici erunt isti, qui ultra illum sextum gradum nolunt conputare consanguinitatem. Igitur aut leges erunt false, aut isti, qui sic finiunt generationem. (§ 4) Sed, ut veridice leges et veraces sint canones, dicamus id, quod veritas habet, scilicet, quod non terminatur consanguinitas in huiusmodi sexto gradu, et terminatur in septimo secundum canones gradu. Utraque enim computatio, sicut superius diximus, uno fine concluditur. Namque duo gradus legales unum gradum canonicum efficiunt. Fratres itaque, qui secundum leges seculares dicuntur in secundo gradu, iuxta canones numerantur in primo. Filii fratrum, qui illic numerantur in quarto, hic conputantur in secundo; nepotes vero, qui ibi in sexto, istic numerantur in tertio; sic deinceps, qui legibus scribuntur in octavo et decimo, in canonibus diffiniuntur in quarto et quinto. Atque hoc modo de reliquis sciendum est, ut qui secundum canones dicuntur in sexto vel in septimo, secundum leges accipiantur in duodecimo vel in quartodecimo. (§ 5) Hanc conputationem intelligens prudentissimus papa Gregorius, dum quereretur, in quota generatione fideles coniungi debeant, ipsas seculares leges in testimonium adducens, Augustino Anglorum episcopo sic rescripsit: “Quaedam terrena lex in Romana republica permittit, ut sive fratris et sororis, seu duorum fratrum germanorum, vel duarum sororum filius et filia misceantur. Sed experimento didicimus, ex tali coniugio sobolem non posse succrescere. Unde necesse est, ut iam in tertia vel quarta generatione copulatio fidelium licenter sibi coniungi debeat. Nam a secunda, quam prediximus, 
prudentissimus doctor sua sentencia diffinivit. Isti itaque, qui se hoc velamento defendere nituntur, advertant in eiusdem patris sentenciis, non hoc generaliter cunctis, sed specialiter Anglorum genti mandasse. Nam postmodum a Felice Messane Sicilie presule requisitus, si hoc, quod Augustino mandaverat, generaliter cuncte ecclesiae tenendum esset, apertissime monstravit, non aliis hoc, quam illi genti mandasse, ne bonum, quod ceperant, metuendo austeriora desererent; sed illis, postquam in fide essent firma radice solidati, et universali ecclesiae censuit semper esse tenendum, ut nullam de propria consanguinitate vel affinitate infra septimam generationem aliquis sibi audeat coniugio copulare. (§ 7) Ecce aperte monstratum est et ex verbis ipsius legis et auctoritate prudentissimi papae Gregorii, quid de gradibus consanguinitatis numerandis sentire debeamus. Quamvis alia quoque ratio pari modo ipsos revincat adversarios. Nam si, ut ipsi fatentur, in illo sexto gradu consanguinitas finiretur, omnes personarum ramusculos, qui ultra gradum illum in pictura arboris continentur, velut superfluos oporteret detruncari. Sed quia omnes, qui in pictura arboris predicte numerantur, ex una parentela consistunt, numquam sine diminutione consanguinitatis a se poterunt separari, veluti non sine dampno cuiusque persone valent a proprio corpore manus, brachia et pedes truncari. (§ 8) Illa quoque sacrorum preceptio canonum, 
inicium sumunt a filiis fratrum, non progrediuntur ultra sextam generationem; sed sicut totius mundi sex etates existunt, et humane vite itidem sex, ita et in consanguinitate sex tantummodo autumant conputandas esse generationes, quibus finitis nove coniunctionis dicunt posse fieri inicium, ut quasi fugientem possint revocare consanguinitatem. (§ 10) Hec itaque conputatio, quae incipit a fratrum filiis, et numeratur usque ad sextam, tantumdem valet, quantum, quae incipit a fratribus, et conputat usque ad septimam. Nec ulla in sensu consistit diversitas, quamvis in numero graduum videatur varietas. Ultima enim generatio, si a fratribus sumat inicium numerandi, septima invenitur; si a filiis fratrum, sexta repperitur. Taliter igitur determinatis gradibus consanguinitatis, apostolica auctoritate monemus vos, fratres et filii, ut omnibus sic seriem genealogie conputandam esse intimetis, quemadmodum sancti patres numerandam esse sanxerunt, et antiquus mos sanctae et universalis ecclesiae per longa tempora olim conputasse monstratur. Nam, si quis perversa et obstinata mente a recto tramite apostolice sedis deviare voluerit, et aliter, quam nos, in nuptiis celebrandis gradus parentele numerare contenderit, primum pro sua temeritate celesti pena plectetur, postmodum vero gladio perpetui anathematis noverit se iugulandum. (C.35 q.5 c.3) Item Gregorius. QUARE CONSANGUINEI UXORIS AD VIRUM PERTINERE DICANTUR, ET QUOMODO AFFINITATES SINT CONPUTANDE. Porro autem de affinitate, quam dicitis parentelam esse, quae ad virum ex parte uxoris, seu quae ex parte viri ad uxorem pertinet, manifestissima ratio est, quia, si secundum divinam sentenciam ego et uxor mea sumus 
aliorsum sentiunt antichristi sunt, a quibus tanto vos sollicitius oportet cavere, quanto apertius deprehenditis illos divinis legibus oppugnare. (C.35 q.5 c.6) Item Ysidorus. NOMINA GRADUUM SUPERIORUM, SIVE INFERIORUM. SIVE EX LATERE VENIENTIUM. Primo gradu superiori linea continentur pater et mater: inferiori filius et filia; quibus nulle alie persone iunguntur. (§ 1) Secundo gradu continentur superiori linea avus, avia; inferiori neptis; in transuersa frater, soror; quae persone duplicantur. avus enim et avia tam ex patre quam ex matre accipiuntur. quae persone sequentibus quoque gradibus similiter pro substantia eorum, quae in quo gradu consistunt, ipso ordine duplicantur. (Iste persone in secundo gradu ideo duplices appellantur, quia duo avi sunt, et paternus et maternus. Item duo sunt genera nepotum, sive ex filio sive ex filia procreati. Frater et soror ex transuerso veniunt, id est, aut frater patris, aut frater matris, qui aut patruus, aut avunculus nominatur; qui et ipsi hoc ordine duplicantur.) (§ 2) Tertio gradu veniunt supra proavus, proavia; infra pronepos, proneptis. Ex obliquo fratris sororisque filius vel filia, patruus, amita, id est patris frater et soror, avunculus, matertera, id est matris frater et soror. (§ 3) Quarto gradu veniunt supra abavus abavia; infra abnepos, 
gradibus, quam scripta est, nec aliis declarari vocabulis potest.) (§ 5) Sexto gradu veniunt supra tritavus tritavia; infra trinepos, trineptis. Ex obliquo fratris et sororis abnepos, abneptis, fratris patruelis et sororis patruelis amitini, amitine, consobrini, consobrine patrui magni, amite magne, avunculi magni, matertere magne nepos, neptis, propioris consobrini filius vel filia, abpatruus, abamita. Hi sunt abavi paterni frater et soror; abavunculus, abmatertera. Hi sunt abavie paterne matern eque frater et soror, abavique materni. (Hec quoque explanari amplius non possunt quam ipse auctor disseruit.) (§ 6) Septimo gradu qui sunt cognati recta linea supra infraque propriis nominibus non appellantur; sed ex transuersa linea continentur fratris sororis atnepos, atneptis, consobrini filii fili eque. (§ 7) Successionis idcirco gradus sex constituti sunt, quia ulterius per rerum naturam nec nomina inveniri, nec ultra successio potest prorogari (In his sex gradibus omnium propinquitatum omnia nomina continentur, ultra quos nec affinitas inveniri, nec successio potest amplius propagari.) (C.35 q.5 d.p.c.6) ¶ De gradibus consanguinitatis vel affinitatis, quot sint, et quomodo conputandi, quibus etiam nominibus appellentur, auctoritate beatorum Ysidori, atque Gregorii, et Alexandri sufficienter monstratum est. (QUAESTIO 6) (C.35 q.6 d.a.c.1) ¶ Nunc queritur, quibus accusantibus vel testificantibus consanguineorum coniunctio dirimenda sit? De his ita decrevit Fabianus papa: 
(C.35 q.6 c.3) Item Urbanus Richario Genuensi episcopo. QUI IURANDO PROPINQUITATEM FIRMARE DEBEANT. Notificamus tibi, ut post, quam duo aut tres ex propinquioribus iam defuncte uxoris vel vive eius, qui accusatur, hanc propinquitatem iureiurando firmaverint, vel si tres aut duo ex antiquioribus Genuensibus, quibus hec propinquitas nota sit, qui bone fame et veracis testimonii sint, remoto amore, timore, precio et omni malo studio, supradicto modo consanguinitatem firmaverint, sine omni mora coniugia dissolvantur. Quod si propinqui vel extranei verbis tantum propinquitatem testantur, et iuramento probare noluerint, vel nequiverint, coniugium nullatenus dissolvatur; sed conpetens eis penitencia propter infamiam vel peccati maculam (si forte in hoc contraxerint aliquam) iniungatur. (C.35 q.6 d.p.c.4) ¶ Ecce, quibus accusantibus vel testificantibus consanguineorum coniunctiones sunt dirimende. Cuiusmodi vero iuramentum ab accusatore sit exigendum, ex Romano Ordine habetur. Est autem huiusmodi: (C.35 q.6 c.5) IURAMENTUM ACCUSATORIS. De parentela illa, quam dicunt esse inter N. et istam eius coniugem N., quicquid inde scis aut audisti a tuis 
'Non unus stet contra alium, sed in ore duorum vel trium testium stet omne verbum;' item cum alibi dicatur: “Nullius persone quantumlibet exercitate testimonio aliquid credatur:” evidentissime apparet, unius assertione coniugia non esse dirimenda. (QUAESTIO 7) (C.35 q.7 d.a.c.1) ¶ Quod autem queritur, si illi, qui de incestuosis nascuntur, filii reputentur, Augustinus in libro questionum super Leviticum capitulo 77. determinat, ita dicens: (C.35 q.7 c.1) Non appellantur filii, qui de incestuosis nascuntur. Quid est: “Quicumque dormierit cum cognata sua, sine filiis morietur,” cum filii ex huiusmodi coniunctionibus et ante nati sint, hodieque nascantur? An hoc intelligendum est lege Dei constitutum, ut quicumque ex eis nati fuerint non deputentur filii, et nullo parentibus iure succedant? (QUAESTIO 8) (C.35 q.8 d.a.c.1) ¶ De his vero, qui ignoranter coniuncti sunt, in quo gradu consanguinitatis vel affinitatis ex dispensatione ecclesiae relinquantur, Gregorius in Registro diffinivit, dicens: (C.35 q.8 c.1) Non separentur qui infra septimam generationem ignoranter copulantur. De gradibus vero cognationum, qui infra septimam generationem in matrimonio sunt inventi, si nescienter fecerunt, et multa curricula annorum sunt revoluta, ita ut filios habeant, in sexto qui inventi sunt, aut fortasse in quinto, huiusmodi non separentur, donec nos permittente Domino ore ad os 
eorum causa, usque dum nos insimul Domino auxiliante conveniamus. Idem: (§ 1) De his, qui mortua uxore secundas contrahere nuptias volunt, iuste et honeste et rationabiliter prospeximus, ab earum consanguineis usque ad quartum gradum genealogie abstineri. Hec nos secundum indulgentiam sanctae matris ecclesiae mitius prelibavimus. Ceterum iuxta legum secularium censuram dignis cohercionibus gravibusque discipline invectionibus hec omnia mala et illicita modis omnibus refutanda sunt, ut futuro deinceps tempore cuncta quiescant. (C.35 q.8 c.2) Idem Felici, Messane civitatis episcopo. IN QUARTO VEL QUINTO GRADU QUI CONIUNCTI INVENTI FUERINT SEPARENTUR. Hec salubriter precavenda sancimus, ne quis fidelium propinquam sanguinis sui, usquequo affinitatis liniamenta generis successione cognoscuntur, in matrimonio sibi desideret copulari sed, sicut a maioribus nostris diffinitum est, ita modis omnibus observetur, quoniam usque ad septenarium numerum parentele nulli umquam copulam contrahere licentiam damus, his videlicet, qui ex patre et matre consanguinitatis descendunt parentela. Qui autem et quae in quarto vel quinto gradu coniuncti inventi fuerint, separentur, quoniam scriptum est: “Omnis homo ad proximam sanguinis sui non accedat, ut revelet turpitudinem eius;” et iterum: “Anima, quae fecerit quippiam ex istis, peribit de medio populi sui.” Sane 
namque, nisi per appellationem infra terminum lege constitutum relevata fuerit, irrevocabile robur obtinebit. Hinc etiam beatus Gregorius scribit, dicens: (C.35 q.9 c.1) QUAE RATIONABILITER DECISA SUNT MUTARI NON EXPEDIT. Omnibus modis ecclesiastice discipline vel moderationi conveniens est, ut quae rationabiliter ordinata fuerint vel decisa nulla in posterum debeant refragatione turbari. (C.35 q.9 d.p.c.2) ¶ Quia ergo hec sentencia rationabiliter data est, nec per appellationem infra certum terminum relevata, apparet, quod nequaquam priora coniugia sunt redintegranda. His ita respondetur: Aliud est sentenciam rescindere et rationabiliter decisa turbare, atque aliud quae per surreptionem eveniunt deprehensa corrigere; suum namque errorem cuique corrigere licet, atque ideo quae a quolibet illicite conmittuntur, sive a decessoribus admissa inveniuntur, in melius revocari oportet. Porro illicite uxor a viro suo separata est, et illo vivente alii copulata, cum Dominus solius fornicationis causa uxorem a viro suo separari iubeat. Sicut ergo, si aliqua, cuius vir putaretur defunctus, alicui copularetur, et qualibet occasione interveniente ab eius consortio discederet, quamvis iudicio ecclesiae cogatur redire ad eum, quem reliquerat, tamen, si post triennium virum, qui mortuus putabatur, redire contigerit, priora coniugia redintegrabuntur: sic, cum deprehenduntur non fuisse consanguinei qui causa consanguinitatis ab invicem separati sunt, prioris consortii federa sunt reparanda. -II Pars+ (§ 1) Quod autem quae illicite admittuntur, vel admissa inveniuntur, corrigenda sint, vel quod sentencia 
SENTENCIAM ROMANE SEDIS IN MELIUS CONMUTARI POTEST. Sentenciam Romane sedis non negamus posse in melius conmutari, cum aut surreptum fuerit aliquid, aut ipsa pro consideratione etatum, et temporum, seu gravium necessitatum dispensatorie quiddam ordinare decrevit, (quoniam et egregium apostolum Paulum quaedam fecisse dispensatorie legimus, quae postea reprobasse legitur); quod tamen observandum est quando illa, Romana videlicet ecclesia, disertissima consideratione hoc fieri delegerit, non quando ipsa quae bene sunt diffinita retractare voluerit. (C.35 q.9 c.7) Sicut ergo sentencia Romane sedis in melius conmutari valet, sic cuiuslibet ecclesiae sentencia, cum per surreptionem data cognoscitur, rationabiliter revocari poterit. (QUAESTIO 10) (C.35 q.10 d.a.c.1) ¶ De ea autem, quae ad secundas nuptias transit, utrum in eadem affinitate consanguineorum prioris viri remaneat, an soboles ex secundis nuptiis suscepta consanguineis prioris viri copulari possit, merito queritur. (C.35 q.10 c.1) De his ita scribit Gregorius Venerio, 
uxori sue, et erunt duo in carne una.” Deinde cum veritas oriretur de terra in terram, et visibilis appareret in humanitate, interrogatus est, si licitum esset homini uxorem relinquere. Quod prohibens vetuit, nisi forte fornicatio excluderet maritalem copulam. Unde statim protulit in medium eandem ipsam sentenciam, quam ante secula manens cum Patre verbum inspiraverat Ade, ipse confirmans quod ipse primus protulit homo: “Quamobrem relinquet homo patrem et matrem, et adherebit uxori sue, et erunt duo in carne una.” Si una caro fiunt, quomodo potest aliquis eorum propinquus uni pertinere nisi pertineat alteri? Hoc minime fieri posse credendum est. Porro uno defuncto in superstite affinitas non deletur, nec alia copula coniugalis affinitatem prioris copule solvere valet. Sed neque alterius coniunctionis soboles placet ad affinitatis prioris viri consortium transire, pro eo, quod verbum Domini validum est et forte, et, ut inquiens dixit Propheta: “Verbum Domini stabit in eternum.” Et alius Propheta: “Quoniam ipse dixit, et facta sunt, ipse mandavit, et creata sunt; statuit ea in eternum, et in seculum seculi; preceptum posuit, et non preteribit.” Nam post verbum atque preceptum effecit duo carnem unam (id est masculum et feminam), qui innumeram multitudinem utriusque sexus non destitit unum facere secum, sicut per se veritas dixit: “Non pro his rogo tantum, sed etiam pro his, qui credituri sunt per verbum eorum in me, ut unum sint, sicut tu Pater in me, et ego in te, ut et ipsi in nobis unum sint.” Si quis ergo sacrilego et temerario ausu in defuncto querit propinquitatem exstinguere, vel sub altero affinitatis vocabulo dissipare, vel susceptam sobolem alterius copule propinquitati prioris credit legitime sociari, hic negat Dei verbum validum esse et forte, et qui tam facile vel tam velociter 
discretas inter se assignaveris partes. Fit idem in metallis; hoc etiam in liquoribus probatur in coloribus pictor prosequitur, arte colores admiscendo, ex visibilibus fucis corpora fingens. (C.35 q.10 c.2) Item Innocentius. SOBOLES EX SECUNDIS NUPTIIS GENITA CONSANGUINEIS PRIORIS VIRI COPULARI NON DEBET. Si cuius patruus vel avunculus uxoratus obierit, et illa virum alium postea duxerit, filios filiasue ex illo genuerit, cum his modis omnibus conmisceri prohibemus, quia vir et mulier una caro est. (C.35 q.10 c.3) Item ex Romana Sinodo. Si qua mulier ad secundas nuptias transierit, et ex eis sobolem genuerit, nullo modo potest ad consortium cognationis prioris viri pertingere. 12 Item – 10 pertingere Hoc capitulum in fere omnibus codicibus inventum haud recte paleam esse contendit Rambaud, cf. Buchner, n. 193 et. p. 301-303. 
(CAUSA 36) (C.36) ¶ Filiam cuiusdam patre ignorante quidam muneribus illexit, ad convivium invitavit; finito convivio iuvenis virginem oppressit. Quo conperto a parentibus iuveni traditur puella, ac more nubentium a iuvene dotatur, et publice in uxorem ducitur. QUERITUR, an ille raptum admiserit? SECUNDO, an rapta raptori nubere possit, patre assensum prestante? (QUAESTIO 1) (C.36 q.1 d.a.c.1) ¶ Quod autem ille raptum admiserit, probatur auctoritate multorum. (C.36 q.1 c.1) Ait enim Ysidorus in II libro Ethimologiarum c. 33: QUID SIT RAPTUS. Raptus quoque est illicitus coitus a corrumpendo dictus; unde qui rapto potitur stupro fruitur. (C.36 q.1 c.2) Item Gelasius papa: UBI RAPTUS ADMITTITUR. Lex illa preteritorum principum ibi raptum dixit esse conmissum, ubi puella, de cuius ante nuptiis nichil actum fuerat, videatur abducta. (C.36 q.1 d.p.c.2) ¶ Cum ergo hec illicito coitu sit corrupta, cumque ita sit abducta, id est a domo patris ducta, quod de eius nuptiis nichil actum ante fuerit, raptam appellandam negari non potest. Sed non omnis illicitus coitus, nec cuiuslibet illicita defloratio raptus appellatur. Aliud enim est fornicatio, aliud stuprum, aliud adulterium, aliud incestus, aliud raptus. (§ 1) Fornicatio, licet videatur esse genus cuiuslibet illiciti coitus, qui fit extra uxorem legitimam, tamen specialiter intelligitur in usu viduarum, vel meretricum, vel concubinarum. (§ 2) 
incestuosi dicuntur qui consanguineis vel affinibus suis abutuntur. (§ 5) Raptus admittitur, cum puella a domo patris violenter ducitur ut corrupta in uxorem habeatur, sive puelle solummodo, sive parentibus tantum, sive utrisque vis illata constiterit; hic morte mulctatur. Sed si ad ecclesiam cum rapta confugerit, privilegio ecclesiae mortis inpunitatem promeretur. Unde in concilio Aurelianensi legitur: (C.36 q.1 c.3) SI RAPTOR CUM RAPTA AD ECCLESIAM CONFUGERIT, QUID FIERI DEBEAT. De raptoribus autem id constituendum esse censuimus, ut, si ad ecclesiam raptor cum rapta confugerit, et feminam ipsam violentiam pertulisse constiterit, statim liberetur de potestate raptoris, et raptor, mortis vel penarum inpunitate concessa, aut ad serviendum subiectus sit, aut redimendi se liberam habeat facultatem. Si vero quae rapitur patrem habere constiterit, et puella raptori consenserit, potestati patris excusata reddatur, et raptor patri superioris condicionis satisfactione teneatur obnoxius. (C.36 q.1 d.p.c.3) ¶ Ex hac auctoritate liquet, quod aliquando vis infertur parentibus, et non puelle, cum dicitur: “si puella raptori consenserit.” Aliquando utrique violentiam perferunt, cum premittitur: “si raptor cum rapta confugerit, et feminam ipsam violentiam pertulisse constiterit.” Puelle autem et non parentibus vis infertur, 
violenter usurpatur. Hic ergo raptum admisit, quia florem virginitatis puelle renitenti violenter eripuit. (QUAESTIO 2) (C.36 q.2 d.a.c.1) ¶ Nunc queritur, an purgato vicio rapine raptor in uxorem possit raptam accipere? Quorum coniunctio auctoritate sanctorum canonum penitus prohibetur. Legitur namque in concilio Calcedonensi c. 27.: (C.36 q.2 c.1) RAPTORES PUELLARUM ET CONSENTIENTES EXCOMMUNICENTUR. Eos, qui rapiunt puellas sive mulieres sub nomine simul habitandi, cooperantes, aut conniventes raptoribus, decrevit sancta sinodus, ut, si quidem clerici sunt, decidant gradu proprio; si vero laici, anathematizentur. (C.36 q.2 c.4) Item ex concilio Cabilonensi. DE EODEM. De puellis raptis, necdum desponsatis, in Calcedonensi concilio scriptum est, eos, qui rapiunt puellas sub nomine simul habitandi, cooperantes et conniventes raptoribus, decrevit sancta sinodus, ut, si quidem clerici sunt, decidant a proprio gradu; si vero laici, excommunizentur. Quibus verbis datur intelligi, qualiter huius mali auctores dampnandi sunt, quando participes consilii et conniventes tanto anathemate feriuntur et iuxta canonicam auctoritatem ad coniugia legitima raptam sibi iure vendicare nullatenus possunt. (C.36 q.2 c.5) Item Gregorius. 
EXCOMMUNICENTUR RAPTORES VIDUE VEL VIRGINIS, CUM SIBI FAVENTIBUS. Si quis virginem vel viduam, nisi desponsaverit, rapuerit, vel furatus fuerit in uxorem, cum sibi faventibus anathema sit. (C.36 q.2 d.p.c.6) ¶ His auctoritatibus evidenter datur intelligi, quod raptor in uxorem raptam ducere non valet. Sed raptor et rapta nomina sunt viciorum, non personarum. Vicia autem cum per penitenciam purgata fuerint, nomina eorum abolentur. Unde in quadam omelia Gregorius ait: (C.36 q.2 c.7) Apud omnipotentem quippe Dominum nec ille fallax habebitur, qui culpam mendacii per penitenciam delet. (C.36 q.2 d.p.c.7) ¶ Prohibetur ergo premissis auctoritatibus rapta copulari raptori ante, quam vicium rapine aboleatur, donec ille raptor, et illa iure rapta appellatur. Ceterum, cum illa patrie potestati restituta fuerit, et raptor sue rapine penitenciam, egerit, cum voluntas parentum utriusque in unum convenerit, non prohibentur ad invicem copulari. Unde Ieronimus ait: (C.36 q.2 c.8) QUOT SINT LEGITIMA CONIUGIA, ET QUOD VOLUNTATE PATRIS RAPTA RAPTORI NUBERE POTEST. Tria legitima coniugia in scripturis leguntur. Primum 
POST PENITENCIAM RAPTORI VEL RAPTE LICITA CONIUGIA CONCEDANTUR. Si autem necdum eas, quas rapuerant, cum voluntate parentum sub desponsationis vel dotalitii nomine in coniugium duxerunt, quando hec constitutio omnibus fuerit promulgata, ab eorum coniunctione separentur, et publice penitencie subigantur; rapte autem parentibus legaliter restituantur. Peracta vero penitencia publica, si etas incontinentiam exegerit, ex utrisque partibus placito coniugio socientur. Non in his regulam constituimus, sed (ut verbis magni Leonis utamur) quid sit tollerabilius estimamus. Quod si unus ex coniugatis obierit, et is, qui publicam penitenciam exegerit et superstes extiterit, iterare coniugium non presumat, nisi episcopus aliquam concesserit indulgentiam, ut graviorem possit amovere offensam. (C.36 q.2 d.p.c.10) ¶ Hac auctoritate Meldensis concilii non permittitur rapte raptori post penitenciam copulari, sed permittitur utrique post penitenciam legitimo coniugio copulari, ut rapta videlicet non raptori, sed alii post penitenciam nubat. Similiter raptor post penitenciam non eam, quam rapuit, sed aliam permittitur habere uxorem. Cum enim raptor et rapta penitencie subici precipiantur, si utriusque copulam auctoritas illa permitteret, frustra circa finem capituli diceretur: “Quod si unus ex coniugatis obierit, et is, qui publicam penitenciam exegerit, superstes extiterit, iterare coniugium non presumat.” Eorum namque quolibet decedente, qui penitenciam exegit superstes remanebit. Non ergo hac auctoritate raptor probatur in coniugium rapta posse accipere. Potius invenitur in concilio apud Aquasgrani, quod nec etiam voluntate parentum possunt adinvicem copulari. Sic 
(C.36 q.2 d.p.c.11) ¶ Hec auctoritas non preiudicat auctoritati Ieronimi, maxime cum illa testimonio divine legis nitatur. Legitime igitur post peractam penitenciam raptor poterit sibi copulare quam rapuit nisi pater puelle illam raptori detrahere voluerit. 5 voluerit] Explicit liber decretorum add. FaCgPt, cf. Weigand, “Chancen und Probleme,” BMCL 22 (1998), 61. 
